a̱gnim | ī̱ḻe̱ | pu̱raḥ-hi̍tam | ya̱jñasya̍ | de̱vam | ṛ̱tvija̍m |
hotā̍ram | ra̱tna̱-dhāta̍mam |
a̱gniḥ | pūrve̍bhiḥ | ṛṣi̍-bhiḥ | īḍya̍ḥ | nūta̍naiḥ | u̱ta |
saḥ | de̱vān | ā | i̱ha | va̱kṣa̱ti̱ |
a̱gninā̍ | ra̱yim | a̱śna̱va̱t | poṣa̍m | e̱va | di̱ve-di̍ve |
ya̱śasa̍m | vī̱rava̍t-tamam |
agne̍ | yam | ya̱jñam | a̱dhva̱ram | vi̱śvata̍ḥ | pa̱ri̱-bhūḥ | asi̍ |
saḥ | it | de̱veṣu̍ | ga̱ccha̱ti̱ |
a̱gniḥ | hotā̍ | ka̱vi-kra̍tuḥ | sa̱tyaḥ | ci̱traśra̍vaḥ-tamaḥ |
de̱vaḥ | de̱vebhi̍ḥ | ā | ga̱ma̱t |
yat | a̱ṅga | dā̱śuṣe̍ | tvam | agne̍ | bha̱dram | ka̱ri̱ṣyasi̍ |
tava̍ | it | tat | sa̱tyam | a̱ṅgi̱ra̱ḥ |
upa̍ | tvā̱ | a̱gne̱ | di̱ve-di̍ve | doṣā̍-vastaḥ | dhi̱yā | va̱yam |
nama̍ḥ | bhara̍ntaḥ | ā | i̱ma̱si̱ |
rāja̍ntam | a̱dhva̱rāṇā̍m | go̱pām | ṛ̱tasya̍ | dīdi̍vim |
vardha̍mānam | sve | dame̍ |
saḥ | na̱ḥ | pi̱tā-i̍va | sū̱nave̍ | agne̍ | su̱-u̱pā̱ya̱naḥ | bha̱va̱ |
saca̍sva | na̱ḥ | sva̱staye̍ |
vāyo̱ iti̍ | ā | yā̱hi̱ | da̱rśa̱ta̱ | i̱me | somā̍ḥ | ara̍m-kṛtāḥ |
teṣā̍m | pā̱hi̱ | śru̱dhi | hava̍m |
vāyo̱ iti̍ | u̱kthebhi̍ḥ | ja̱ra̱nte̱ | tvām | accha̍ | ja̱ri̱tāra̍ḥ |
su̱ta-so̍māḥ | a̱ha̱ḥ-vida̍ḥ |
vāyo̱ iti̍ | tava̍ | pra̱-pṛ̱ñca̱tī | dhenā̍ | ji̱gā̱ti̱ | dā̱śuṣe̍ |
u̱rū̱cī | soma̍-pītaye |
indra̍vāyū̱ iti̍ | i̱me | su̱tāḥ | upa̍ | praya̍ḥ-bhi̱ḥ | ā | ga̱ta̱m |
inda̍vaḥ | vā̱m | u̱śanti̍ | hi |
vāyo̱ iti̍ | indra̍ḥ | ca̱ | ce̱ta̱tha̱ḥ | su̱tānā̍m | vā̱ji̱nī̱va̱sū̱ iti̍ vājinī-vasū |
tau | ā | yā̱ta̱m | upa̍ | dra̱vat |
vāyo̱ iti̍ | indra̍ḥ | ca̱ | su̱nva̱taḥ | ā | yā̱ta̱m | upa̍ | ni̱ḥ-kṛ̱tam |
ma̱kṣu | i̱tthā | dhi̱yā | na̱rā̱ |
mi̱tram | hu̱ve̱ | pū̱ta-da̍kṣam | varu̍ṇam | ca̱ | ri̱śāda̍sam |
dhiya̍m | ghṛ̱tācī̍m | sādha̍ntā |
ṛ̱tena̍ | mi̱trā̱va̱ru̱ṇau̱ | ṛ̱ta̱-vṛ̱dhau̱ | ṛ̱ta̱-spṛ̱śā̱ |
kratu̍m | bṛ̱hanta̍m | ā̱śā̱the̱ iti̍ |
ka̱vī iti̍ | na̱ḥ | mi̱trāvaru̍ṇā | tu̱vi̱-jā̱tau | u̱ru̱-kṣayā̍ |
dakṣa̍m | da̱dhā̱te̱ iti̍ | a̱pasa̍m |
aśvi̍nā | yajva̍rīḥ | iṣa̍ḥ | drava̍tpāṇī̱ iti̱ drava̍t-pāṇī | śubha̍ḥ | pa̱tī̱ iti̍ |
puru̍-bhujā | ca̱na̱syata̍m |
aśvi̍nā | puru̍-daṁsasā | narā̍ | śavī̍rayā | dhi̱yā |
dhiṣṇyā̍ | vana̍tam | gira̍ḥ |
dasrā̍ | yu̱vāka̍vaḥ | su̱tāḥ | nāsa̍tyā | vṛ̱kta-ba̍rhiṣaḥ |
ā | yā̱ta̱m | ru̱dra̱va̱rta̱nī̱ iti̍ rudra-vartanī |
indra̍ | ā | yā̱hi̱ | ci̱tra̱bhā̱no̱ iti̍ citra-bhāno | su̱tāḥ | i̱me | tvā̱-yava̍ḥ |
aṇvī̍bhiḥ | tanā̍ | pū̱tāsa̍ḥ |
indra̍ | ā | yā̱hi̱ | dhi̱yā | i̱ṣi̱taḥ | vipra̍-jūtaḥ | su̱ta-va̍taḥ |
upa̍ | brahmā̍ṇi | vā̱ghata̍ḥ |
indra̍ | ā | yā̱hi̱ | tūtu̍jānaḥ | upa̍ | brahmā̍ṇi | ha̱ri̱-va̱ḥ |
su̱te | da̱dhi̱ṣva̱ | na̱ḥ | cana̍ḥ |
omā̍saḥ | ca̱rṣa̱ṇi̱-dhṛ̱ta̱ḥ | viśve̍ | de̱vā̱sa̱ḥ | ā | ga̱ta̱ |
dā̱śvāṁsa̍ḥ | dā̱śuṣa̍ḥ | su̱tam |
viśve̍ | de̱vāsa̍ḥ | a̱p-tura̍ḥ | su̱tam | ā | ga̱nta̱ | tūrṇa̍yaḥ |
u̱srāḥ-i̍va | svasa̍rāṇi |
viśve̍ | de̱vāsa̍ḥ | a̱sridha̍ḥ | ehi̍-māyāsaḥ | a̱druha̍ḥ |
medha̍m | ju̱ṣa̱nta̱ | vahna̍yaḥ |
pā̱va̱kā | na̱ḥ | sara̍svatī | vāje̍bhiḥ | vā̱jinī̍-vatī |
ya̱jñam | va̱ṣṭu̱ | dhi̱yā-va̍suḥ |
co̱da̱yi̱trī | sū̱nṛtā̍nām | ceta̍ntī | su̱-ma̱tī̱nām |
ya̱jñam | da̱dhe̱ | sara̍svatī |
ma̱haḥ | arṇa̍ḥ | sara̍svatī | pra | ce̱ta̱ya̱ti̱ | ke̱tunā̍ |
dhiya̍ḥ | viśvā̍ḥ | vi | rā̱ja̱ti̱ |
su̱rū̱pa̱-kṛ̱tnum | ū̱taye̍ | su̱dughā̍m-iva | go̱-duhe̍ |
ju̱hū̱masi̍ | dyavi̍-dyavi |
upa̍ | na̱ḥ | sava̍nā | ā | ga̱hi̱ | soma̍sya | so̱ma̱-pā̱ḥ | pi̱ba̱ |
go̱-dāḥ | it | re̱vata̍ḥ | mada̍ḥ |
atha̍ | te̱ | anta̍mānām | vi̱dyāma̍ | su̱-ma̱tī̱nām |
mā | na̱ḥ | ati̍ | khya̱ḥ | ā | ga̱hi̱ |
parā̍ | i̱hi̱ | vigra̍m | astṛ̍tam | indra̍m | pṛ̱ccha̱ | vi̱pa̱ḥ-cita̍m |
yaḥ | te̱ | sakhi̍-bhyaḥ | ā | vara̍m |
u̱ta | bru̱va̱ntu̱ | na̱ḥ | nida̍ḥ | niḥ | a̱nyata̍ḥ | ci̱t | ā̱ra̱ta̱ |
dadhā̍nāḥ | indre̍ | it | duva̍ḥ |
u̱ta | na̱ḥ | su̱-bhagā̍n | a̱riḥ | vo̱ceyu̍ḥ | da̱sma̱ | kṛ̱ṣṭaya̍ḥ |
syāma̍ | it | indra̍sya | śarma̍ṇi |
ā | ī̱m | ā̱śum | ā̱śave̍ | bha̱ra̱ | ya̱jña̱-śriya̍m | nṛ̱-māda̍nam |
pa̱ta̱yat | ma̱nda̱yat-sa̍kham |
a̱sya | pī̱tvā | śa̱ta̱kra̱to̱ iti̍ śata-krato | gha̱naḥ | vṛ̱trāṇā̍m | a̱bha̱va̱ḥ |
pra | ā̱va̱ḥ | vāje̍ṣu | vā̱jina̍m |
tam | tvā̱ | vāje̍ṣu | vā̱jina̍m | vā̱jayā̍maḥ | śa̱ta̱kra̱to̱ iti̍ śata-krato |
dhanā̍nām | i̱ndra̱ | sā̱taye̍ |
yaḥ | rā̱yaḥ | a̱vani̍ḥ | ma̱hān | su̱-pā̱raḥ | su̱nva̱taḥ | sakhā̍ |
tasmai̍ | indrā̍ya | gā̱ya̱ta̱ |
ā | tu | ā | i̱ta̱ | ni | sī̱da̱ta̱ | indra̍m | a̱bhi | pra | gā̱ya̱ta̱ |
sakhā̍yaḥ | stoma̍-vāhasaḥ |
pu̱ru̱-tama̍m | pu̱rū̱ṇām | īśā̍nam | vāryā̍ṇām |
indra̍m | some̍ | sacā̍ | su̱te |
saḥ | gha̱ | na̱ḥ | yoge̍ | ā | bhu̱va̱t | saḥ | rā̱ye | saḥ | pura̍m-dhyām |
gama̍t | vāje̍bhiḥ | ā | saḥ | na̱ḥ |
yasya̍ | sa̱m-sthe | na | vṛ̱ṇvate̍ | harī̱ iti̍ | sa̱mat-su̍ | śatra̍vaḥ |
tasmai̍ | indrā̍ya | gā̱ya̱ta̱ |
su̱ta̱-pāvne̍ | su̱tāḥ | i̱me | śuca̍yaḥ | ya̱nti̱ | vī̱taye̍ |
somā̍saḥ | dadhi̍-āśiraḥ |
tvam | su̱tasya̍ | pī̱taye̍ | sa̱dyaḥ | vṛ̱ddhaḥ | a̱jā̱ya̱thā̱ḥ |
indra̍ | jyaiṣṭhyā̍ya | su̱kra̱to̱ iti̍ su-krato |
ā | tvā̱ | vi̱śa̱ntu̱ | ā̱śava̍ḥ | somā̍saḥ | i̱ndra̱ | gi̱rva̱ṇa̱ḥ |
śam | te̱ | sa̱ntu̱ | pra-ce̍tase |
tvām | stomā̍ḥ | a̱vī̱vṛ̱dha̱n | tvām | u̱kthā | śa̱ta̱kra̱to̱ iti̍ śata-krato |
tvām | va̱rdha̱ntu̱ | na̱ḥ | gira̍ḥ |
akṣi̍ta-ūtiḥ | sa̱ne̱t | i̱mam | vāja̍m | indra̍ḥ | sa̱ha̱sriṇa̍m |
yasmi̍n | viśvā̍ni | pauṁsyā̍ |
mā | na̱ḥ | martā̍ḥ | a̱bhi | dru̱ha̱n | ta̱nūnā̍m | i̱ndra̱ | gi̱rva̱ṇa̱ḥ |
īśā̍naḥ | ya̱va̱ya̱ | va̱dham |
yu̱ñjanti̍ | bra̱dhnam | a̱ru̱ṣam | cara̍ntam | pari̍ | ta̱sthuṣa̍ḥ |
roca̍nte | ro̱ca̱nā | di̱vi |
yu̱ñjanti̍ | a̱sya̱ | kāmyā̍ | harī̱ iti̍ | vi-pa̍kṣasā | rathe̍ |
śoṇā̍ | dhṛ̱ṣṇū iti̍ | nṛ̱-vāha̍sā |
ke̱tum | kṛ̱ṇvan | a̱ke̱tave̍ | peśa̍ḥ | ma̱ryā̱ḥ | a̱pe̱śase̍ |
sam | u̱ṣat-bhi̍ḥ | a̱jā̱ya̱thā̱ḥ |
āt | aha̍ | sva̱dhām | anu̍ | puna̍ḥ | ga̱rbha̱-tvam | ā̱-ī̱ri̱re |
dadhā̍nāḥ | nāma̍ | ya̱jñiya̍m |
vī̱ḻu | ci̱t | ā̱ru̱ja̱tnu-bhi̍ḥ | guhā̍ | ci̱t | i̱ndra̱ | vahni̍-bhiḥ |
avi̍ndaḥ | u̱sriyā̍ḥ | anu̍ |
de̱va̱-yanta̍ḥ | yathā̍ | ma̱tim | accha̍ | vi̱dat-va̍sum | gira̍ḥ |
ma̱hām | a̱nū̱ṣa̱ta̱ | śru̱tam |
indre̍ṇa | sam | hi | dṛkṣa̍se | sa̱m-ja̱gmā̱naḥ | abi̍bhyuṣā |
ma̱ndū iti̍ | sa̱mā̱na-va̍rcasā |
a̱na̱va̱dyaiḥ | a̱bhidyu̍-bhiḥ | ma̱khaḥ | saha̍svat | a̱rca̱ti̱ |
ga̱ṇaiḥ | indra̍sya | kāmyai̍ḥ |
ata̍ḥ | pa̱ri̱jma̱n | ā | ga̱hi̱ | di̱vaḥ | vā̱ | ro̱ca̱nāt | adhi̍ |
sam | a̱smi̱n | ṛ̱ñja̱te̱ | gira̍ḥ |
i̱taḥ | vā̱ | sā̱tim | īma̍he | di̱vaḥ | vā̱ | pārthi̍vāt | adhi̍ |
indra̍m | ma̱haḥ | vā̱ | raja̍saḥ |
indra̍m | it | gā̱thina̍ḥ | bṛ̱hat | indra̍m | a̱rkebhi̍ḥ | a̱rkiṇa̍ḥ |
indra̍m | vāṇī̍ḥ | a̱nū̱ṣa̱ta̱ |
indra̍ḥ | it | haryo̍ḥ | sacā̍ | sam-mi̍ślaḥ | ā | va̱ca̱ḥ-yujā̍ |
indra̍ḥ | va̱jrī | hi̱ra̱ṇyaya̍ḥ |
indra̍ḥ | dī̱rghāya̍ | cakṣa̍se | ā | sūrya̍m | ro̱ha̱ya̱t | di̱vi |
vi | gobhi̍ḥ | adri̍m | ai̱ra̱ya̱t |
indra̍ḥ | vāje̍ṣu | na̱ḥ | a̱va̱ | sa̱hasra̍-pradhaneṣu | ca̱ |
u̱graḥ | u̱grābhi̍ḥ | ū̱ti-bhi̍ḥ |
indra̍m | va̱yam | ma̱hā̱-dha̱ne | indra̍m | arbhe̍ | ha̱vā̱ma̱he̱ |
yuja̍m | vṛ̱treṣu̍ | va̱jriṇa̍m |
saḥ | na̱ḥ | vṛ̱ṣa̱n | a̱mum | ca̱rum | satrā̍-dāvan | apa̍ | vṛ̱dhi̱ |
a̱smabhya̍m | apra̍ti-skutaḥ |
tu̱ñje-tu̍ñje | ye | ut-ta̍re | stomā̍ḥ | indra̍sya | va̱jriṇa̍ḥ |
na | vi̱ndhe̱ | a̱sya̱ | su̱-stu̱tim |
vṛṣā̍ | yū̱thā-i̍va | vaṁsa̍gaḥ | kṛ̱ṣṭīḥ | i̱ya̱rti̱ | oja̍sā |
īśā̍naḥ | apra̍ti-skutaḥ |
yaḥ | eka̍ḥ | ca̱rṣa̱ṇī̱nām | vasū̍nām | i̱ra̱jyati̍ |
indra̍ḥ | pañca̍ | kṣi̱tī̱nām |
indra̍m | va̱ḥ | vi̱śvata̍ḥ | pari̍ | havā̍mahe | jane̍bhyaḥ |
a̱smāka̍m | a̱stu̱ | keva̍laḥ |
ā | i̱ndra̱ | sā̱na̱sim | ra̱yim | sa̱-jitvā̍nam | sa̱dā̱-saha̍m |
varṣi̍ṣṭham | ū̱taye̍ | bha̱ra̱ |
ni | yena̍ | mu̱ṣṭi̱-ha̱tyayā̍ | ni | vṛ̱trā | ru̱ṇadhā̍mahai |
tvā-ū̍tāsaḥ | ni | arva̍tā |
indra̍ | tvā-ū̍tāsaḥ | ā | va̱yam | vajra̍m | gha̱nā | da̱dī̱ma̱hi̱ |
jaye̍ma | sam | yu̱dhi | spṛdha̍ḥ |
va̱yam | śūre̍bhiḥ | astṛ̍-bhiḥ | indra̍ | tvayā̍ | yu̱jā | va̱yam |
sā̱sa̱hyāma̍ | pṛ̱ta̱nya̱taḥ |
ma̱hān | indra̍ḥ | pa̱raḥ | ca̱ | nu | ma̱hi̱-tvam | a̱stu̱ | va̱jriṇe̍ |
dyauḥ | na | pra̱thi̱nā | śava̍ḥ |
sa̱m-o̱he | vā̱ | ye | āśa̍ta | nara̍ḥ | to̱kasya̍ | sani̍tau |
viprā̍saḥ | vā̱ | dhi̱yā̱-yava̍ḥ |
yaḥ | ku̱kṣiḥ | so̱ma̱-pāta̍maḥ | sa̱mu̱draḥ-i̍va | pinva̍te |
u̱rvīḥ | āpa̍ḥ | na | kā̱kuda̍ḥ |
e̱va | hi | a̱sya̱ | sū̱nṛtā̍ | vi̱-ra̱pśī | go-ma̍tī | ma̱hī |
pa̱kvā | śākhā̍ | na | dā̱śuṣe̍ |
e̱va | hi | te̱ | vi-bhū̍tayaḥ | ū̱taya̍ḥ | i̱ndra̱ | mā-va̍te |
sa̱dyaḥ | ci̱t | santi̍ | dā̱śuṣe̍ |
e̱va | hi | a̱sya̱ | kāmyā̍ | stoma̍ḥ | u̱ktham | ca̱ | śaṁsyā̍ |
indrā̍ya | soma̍-pītaye |
indra̍ | ā | i̱hi̱ | matsi̍ | andha̍saḥ | viśve̍bhiḥ | so̱ma̱parva̍-bhiḥ |
ma̱hān | a̱bhi̱ṣṭiḥ | oja̍sā |
ā | ī̱m | e̱na̱m | sṛ̱ja̱ta̱ | su̱te | ma̱ndim | indrā̍ya | ma̱ndine̍ |
cakri̍m | viśvā̍ni | cakra̍ye |
matsva̍ | su̱-śi̱pra̱ | ma̱ndi-bhi̍ḥ | stome̍bhiḥ | vi̱śva̱-ca̱rṣa̱ṇe̱ |
sacā̍ | e̱ṣu | sava̍neṣu | ā |
asṛ̍gram | i̱ndra̱ | te̱ | gira̍ḥ | prati̍ | tvām | ut | a̱hā̱sa̱ta̱ |
ajo̍ṣāḥ | vṛ̱ṣa̱bham | pati̍m |
sam | co̱da̱ya̱ | ci̱tram | a̱rvāk | rādha̍ḥ | i̱ndra̱ | vare̍ṇyam |
asa̍t | it | te̱ | vi̱-bhu | pra̱-bhu |
a̱smān | su | tatra̍ | co̱da̱ya̱ | indra̍ | rā̱ye | rabha̍svataḥ |
tuvi̍-dyumna | yaśa̍svataḥ |
sam | go-ma̍t | i̱ndra̱ | vāja̍-vat | a̱sme iti̍ | pṛ̱thu | śrava̍ḥ | bṛ̱hat |
vi̱śva-ā̍yuḥ | dhe̱hi̱ | akṣi̍tam |
a̱sme iti̍ | dhe̱hi̱ | śrava̍ḥ | bṛ̱hat | dyu̱mnam | sa̱ha̱sra̱-sāta̍mam |
indra̍ | tāḥ | ra̱thinī̍ḥ | iṣa̍ḥ |
vaso̍ḥ | indra̍m | vasu̍-patim | gī̱ḥ-bhiḥ | gṛ̱ṇanta̍ḥ | ṛ̱gmiya̍m |
homa̍ | gantā̍ram | ū̱taye̍ |
su̱te-su̍te | ni-o̍kase | bṛ̱hat | bṛ̱ha̱te | ā | it | a̱riḥ |
indrā̍ya | śū̱ṣam | a̱rca̱ti̱ |
gāya̍nti | tvā̱ | gā̱ya̱triṇa̍ḥ | arca̍nti | a̱rkam | a̱rkiṇa̍ḥ |
bra̱hmāṇa̍ḥ | tvā̱ | śa̱ta̱kra̱to̱ iti̍ śata-krato | ut | va̱ṁśam-i̍va | ye̱mi̱re̱ |
yat | sāno̍ḥ | sānu̍m | ā | aru̍hat | bhūri̍ | aspa̍ṣṭa | kartva̍m |
tat | indra̍ḥ | artha̍m | ce̱ta̱ti̱ | yū̱thena̍ | vṛ̱ṣṇiḥ | e̱ja̱ti̱ |
yu̱kṣva | hi | ke̱śinā̍ | harī̱ iti̍ | vṛṣa̍ṇā | ka̱kṣya̱-prā |
atha̍ | na̱ḥ | i̱ndra̱ | so̱ma̱-pā̱ḥ | gi̱rām | upa̍-śrutim | ca̱ra̱ |
ā | i̱hi̱ | stomā̍n | a̱bhi | sva̱ra̱ | a̱bhi | gṛ̱ṇī̱hi̱ | ā | ru̱va̱ |
brahma̍ | ca̱ | na̱ḥ | va̱so̱ iti̍ | sacā̍ | indra̍ | ya̱jñam | ca̱ | va̱rdha̱ya̱ |
u̱ktham | indrā̍ya | śaṁsya̍m | vardha̍nam | pu̱ru̱ni̱ḥ-sidhe̍ |
śa̱kraḥ | yathā̍ | su̱teṣu̍ | na̱ḥ | ra̱raṇa̍t | sa̱khyeṣu̍ | ca̱ |
tam | it | sa̱khi̱-tve | ī̱ma̱he̱ | tam | rā̱ye | tam | su̱-vīrye̍ |
saḥ | śa̱kraḥ | u̱ta | na̱ḥ | śa̱ka̱t | indra̍ḥ | vasu̍ | daya̍mānaḥ |
su̱-vi̱vṛta̍m | su̱ni̱ḥ-aja̍m | indra̍ | tvā-dā̍tam | it | yaśa̍ḥ |
gavā̍m | apa̍ | vra̱jam | vṛ̱dhi̱ | kṛ̱ṇu̱ṣva | rādha̍ḥ | a̱dri̱-va̱ḥ |
na̱hi | tvā̱ | roda̍sī̱ iti̍ | u̱bhe iti̍ | ṛ̱ghā̱yamā̍ṇam | inva̍taḥ |
jeṣa̍ḥ | sva̍ḥ-vatīḥ | a̱paḥ | sam | gāḥ | a̱smabhya̍m | dhū̱nu̱hi̱ |
āśru̍t-karṇa | śru̱dhi | hava̍m | nū | ci̱t | da̱dhi̱ṣva̱ | me̱ | gira̍ḥ |
indra̍ | stoma̍m | i̱mam | mama̍ | kṛ̱ṣva | yu̱jaḥ | ci̱t | anta̍ram |
vi̱dma | hi | tvā̱ | vṛṣa̍n-tamam | vāje̍ṣu | ha̱va̱na̱-śruta̍m |
vṛṣa̍n-tamasya | hū̱ma̱he̱ | ū̱tim | sa̱ha̱sra̱-sāta̍mām |
ā | tu | na̱ḥ | i̱ndra̱ | kau̱śi̱ka̱ | ma̱nda̱sā̱naḥ | su̱tam | pi̱ba̱ |
navya̍m | āyu̍ḥ | pra | su | ti̱ra̱ | kṛ̱dhi | sa̱ha̱sra̱-sām | ṛṣi̍m |
pari̍ | tvā̱ | gi̱rva̱ṇa̱ḥ | gira̍ḥ | i̱māḥ | bha̱va̱ntu̱ | vi̱śvata̍ḥ |
vṛ̱ddha-ā̍yum | anu̍ | vṛddha̍yaḥ | juṣṭā̍ḥ | bha̱va̱ntu̱ | juṣṭa̍yaḥ |
indra̍m | viśvā̍ḥ | a̱vī̱vṛ̱dha̱n | sa̱mu̱dra-vya̍casam | gira̍ḥ |
ra̱thi-ta̍mam | ra̱thinā̍m | vājā̍nām | sat-pa̍tim | pati̍m |
sa̱khye | te̱ | i̱ndra̱ | vā̱jina̍ḥ | mā | bhe̱ma̱ | śa̱va̱sa̱ḥ | pa̱te̱ |
tvām | a̱bhi | pra | no̱nu̱ma̱ḥ | jetā̍ram | apa̍rā-jitam |
pū̱rvīḥ | indra̍sya | rā̱taya̍ḥ | na | vi | da̱sya̱nti̱ | ū̱taya̍ḥ |
yadi̍ | vāja̍sya | go-ma̍taḥ | sto̱tṛ-bhya̍ḥ | maṁha̍te | ma̱gham |
pu̱rām | bhi̱nduḥ | yuvā̍ | ka̱viḥ | ami̍ta-ojāḥ | a̱jā̱ya̱ta̱ |
indra̍ḥ | viśva̍sya | karma̍ṇaḥ | dha̱rtā | va̱jrī | pu̱ru̱-stu̱taḥ |
tvam | va̱lasya̍ | go-ma̍taḥ | apa̍ | a̱va̱ḥ | a̱dri̱-va̱ḥ | bila̍m |
tvām | de̱vāḥ | abi̍bhyuṣaḥ | tu̱jyamā̍nāsaḥ | ā̱vi̱ṣu̱ḥ |
tava̍ | a̱ham | śū̱ra̱ | rā̱ti-bhi̍ḥ | prati̍ | ā̱ya̱m | sindhu̍m | ā̱-vada̍n |
upa̍ | a̱ti̱ṣṭha̱nta̱ | gi̱rva̱ṇa̱ḥ | vi̱duḥ | te̱ | tasya̍ | kā̱rava̍ḥ |
mā̱yābhi̍ḥ | i̱ndra̱ | mā̱yina̍m | tvam | śuṣṇa̍m | ava̍ | a̱ti̱ra̱ḥ |
vi̱duḥ | te̱ | tasya̍ | medhi̍rāḥ | teṣā̍m | śravā̍ṁsi | ut | ti̱ra̱ |
indra̍m | īśā̍nam | oja̍sā | a̱bhi | stomā̍ḥ | a̱nū̱ṣa̱ta̱ |
sa̱hasra̍m | yasya̍ | rā̱taya̍ḥ | u̱ta | vā̱ | santi̍ | bhūya̍sīḥ |
a̱gnim | dū̱tam | vṛ̱ṇī̱ma̱he̱ | hotā̍ram | vi̱śva-ve̍dasam |
a̱sya | ya̱jñasya̍ | su̱-kratu̍m |
a̱gnim-a̍gnim | havī̍ma-bhiḥ | sadā̍ | ha̱va̱nta̱ | vi̱śpati̍m |
ha̱vya̱-vāha̍m | pu̱ru̱-pri̱yam |
agne̍ | de̱vān | i̱ha | ā | va̱ha̱ | ja̱jñā̱naḥ | vṛ̱kta-ba̍rhiṣe |
asi̍ | hotā̍ | na̱ḥ | īḍya̍ḥ |
tān | u̱śa̱taḥ | vi | bo̱dha̱ya̱ | yat | a̱gne̱ | yāsi̍ | dū̱tya̍m |
de̱vaiḥ | ā | sa̱tsi̱ | ba̱rhiṣi̍ |
ghṛta̍-āhavana | dī̱di̱-va̱ḥ | prati̍ | sma̱ | riṣa̍taḥ | da̱ha̱ |
agne̍ | tvam | ra̱kṣa̱svina̍ḥ |
a̱gninā̍ | a̱gniḥ | sam | i̱dhya̱te̱ | ka̱viḥ | gṛ̱ha-pa̍tiḥ | yuvā̍ |
ha̱vya̱-vāṭ | ju̱hu-ā̍syaḥ |
ka̱vim | a̱gnim | upa̍ | stu̱hi̱ | sa̱tya-dha̍rmāṇam | a̱dhva̱re |
de̱vam | a̱mī̱va̱-cāta̍nam |
yaḥ | tvām | a̱gne̱ | ha̱viḥ-pa̍tiḥ | dū̱tam | de̱va̱ | sa̱pa̱ryati̍ |
tasya̍ | sma̱ | pra̱-a̱vi̱tā | bha̱va̱ |
yaḥ | a̱gnim | de̱va-vī̍taye | ha̱viṣmā̍n | ā̱-vivā̍sati |
tasmai̍ | pā̱va̱ka̱ | mṛ̱ḻa̱ya̱ |
saḥ | na̱ḥ | pā̱va̱ka̱ | dī̱di̱-va̱ḥ | agne̍ | de̱vān | i̱ha | ā | va̱ha̱ |
upa̍ | ya̱jñam | ha̱viḥ | ca̱ | na̱ḥ |
saḥ | na̱ḥ | stavā̍naḥ | ā | bha̱ra̱ | gā̱ya̱treṇa̍ | navī̍yasā |
ra̱yim | vī̱ra-va̍tīm | iṣa̍m |
agne̍ | śu̱kreṇa̍ | śo̱ciṣā̍ | viśvā̍bhiḥ | de̱vahū̍ti-bhiḥ |
i̱mam | stoma̍m | ju̱ṣa̱sva̱ | na̱ḥ |
su-sa̍middhaḥ | na̱ḥ | ā | va̱ha̱ | de̱vān | a̱gne̱ | ha̱viṣma̍te |
hota̱riti̍ | pā̱va̱ka̱ | yakṣi̍ | ca̱ |
madhu̍-mantam | ta̱nū̱-na̱pā̱t | ya̱jñam | de̱veṣu̍ | na̱ḥ | ka̱ve̱ |
a̱dya | kṛ̱ṇu̱hi̱ | vī̱taye̍ |
narā̱śaṁsa̍m | i̱ha | pri̱yam | a̱smin | ya̱jñe | upa̍ | hva̱ye̱ |
madhu̍-jihvam | ha̱vi̱ḥ-kṛta̍m |
agne̍ | su̱kha-ta̍me | rathe̍ | de̱vān | i̱ḻi̱taḥ | ā | va̱ha̱ |
asi̍ | hotā̍ | manu̍ḥ-hitaḥ |
stṛ̱ṇī̱ta | ba̱rhiḥ | ā̱nu̱ṣak | ghṛ̱ta-pṛ̍ṣṭham | ma̱nī̱ṣi̱ṇa̱ḥ |
yatra̍ | a̱mṛta̍sya | cakṣa̍ṇam |
vi | śra̱ya̱ntā̱m | ṛ̱ta̱-vṛdha̍ḥ | dvāra̍ḥ | de̱vīḥ | a̱sa̱ścata̍ḥ |
a̱dya | nū̱nam | ca̱ | yaṣṭa̍ve |
nakto̱ṣasā̍ | su̱-peśa̍sā | a̱smin | ya̱jñe | upa̍ | hva̱ye̱ |
i̱dam | na̱ḥ | ba̱rhiḥ | ā̱-sade̍ |
tā | su̱-ji̱hvau | upa̍ | hva̱ye̱ | hotā̍rā | daivyā̍ | ka̱vī iti̍ |
ya̱jñam | na̱ḥ | ya̱kṣa̱tā̱m | i̱mam |
iḻā̍ | sara̍svatī | ma̱hī | ti̱sraḥ | de̱vīḥ | ma̱ya̱ḥ-bhuva̍ḥ |
ba̱rhiḥ | sī̱da̱ntu̱ | a̱sridha̍ḥ |
i̱ha | tvaṣṭā̍ram | a̱gri̱yam | vi̱śva-rū̍pam | upa̍ | hva̱ye̱ |
a̱smāka̍m | a̱stu̱ | keva̍laḥ |
ava̍ | sṛ̱ja̱ | va̱na̱spa̱te̱ | deva̍ | de̱vebhya̍ḥ | ha̱viḥ |
pra | dā̱tuḥ | a̱stu̱ | ceta̍nam |
svāhā̍ | ya̱jñam | kṛ̱ṇo̱ta̱na̱ | indrā̍ya | yajva̍naḥ | gṛ̱he |
tatra̍ | de̱vān | upa̍ | hva̱ye̱ |
ā | e̱bhi̱ḥ | a̱gne̱ | duva̍ḥ | gira̍ḥ | viśve̍bhiḥ | soma̍-pītaye |
de̱vebhi̍ḥ | yā̱hi̱ | yakṣi̍ | ca̱ |
ā | tvā̱ | kaṇvā̍ḥ | a̱hū̱ṣa̱ta̱ | gṛ̱ṇanti̍ | vi̱pra̱ | te̱ | dhiya̍ḥ |
de̱vebhi̍ḥ | a̱gne̱ | ā | ga̱hi̱ |
i̱ndra̱vā̱yū iti̍ | bṛha̱spati̍m | mi̱trā | a̱gnim | pū̱ṣaṇa̍m | bhaga̍m |
ā̱di̱tyān | māru̍tam | ga̱ṇam |
pra | va̱ḥ | bhri̱ya̱nte̱ | inda̍vaḥ | ma̱tsa̱rāḥ | mā̱da̱yi̱ṣṇava̍ḥ |
dra̱psāḥ | madhva̍ḥ | ca̱mū̱-sada̍ḥ |
īḻa̍te | tvām | a̱va̱syava̍ḥ | kaṇvā̍saḥ | vṛ̱kta-ba̍rhiṣaḥ |
ha̱viṣma̍ntaḥ | a̱ra̱m-kṛta̍ḥ |
ghṛ̱ta-pṛ̍ṣṭhāḥ | ma̱na̱ḥ-yuja̍ḥ | ye | tvā̱ | vaha̍nti | vahna̍yaḥ |
ā | de̱vān | soma̍-pītaye |
tān | yaja̍trān | ṛ̱ta̱-vṛdha̍ḥ | agne̍ | patnī̍-vataḥ | kṛ̱dhi̱ |
madhva̍ḥ | su̱-ji̱hva̱ | pā̱ya̱ya̱ |
ye | yaja̍trāḥ | ye | īḍyā̍ḥ | te | te̱ | pi̱ba̱ntu̱ | ji̱hvayā̍ |
madho̍ḥ | a̱gne̱ | vaṣa̍ṭ-kṛti |
ākī̍m | sūrya̍sya | ro̱ca̱nāt | viśvā̍n | de̱vān | u̱ṣa̱ḥ-budha̍ḥ |
vipra̍ḥ | hotā̍ | i̱ha | va̱kṣa̱ti̱ |
viśve̍bhiḥ | so̱myam | madhu̍ | agne̍ | indre̍ṇa | vā̱yunā̍ |
piba̍ | mi̱trasya̍ | dhāma̍-bhiḥ |
tvam | hotā̍ | manu̍ḥ-hitaḥ | agne̍ | ya̱jñeṣu̍ | sī̱da̱si̱ |
saḥ | i̱mam | na̱ḥ | a̱dhva̱ram | ya̱ja̱ |
yu̱kṣva | hi | aru̍ṣīḥ | rathe̍ | ha̱rita̍ḥ | de̱va̱ | ro̱hita̍ḥ |
tābhi̍ḥ | de̱vān | i̱ha | ā | va̱ha̱ |
indra̍ | soma̍m | piba̍ | ṛ̱tunā̍ | ā | tvā̱ | vi̱śa̱ntu̱ | inda̍vaḥ |
ma̱tsa̱rāsa̍ḥ | tat-o̍kasaḥ |
maru̍taḥ | piba̍ta | ṛ̱tunā̍ | po̱trāt | ya̱jñam | pu̱nī̱ta̱na̱ |
yū̱yam | hi | stha | su̱-dā̱na̱va̱ḥ |
a̱bhi | ya̱jñam | gṛ̱ṇī̱hi̱ | na̱ḥ | gnāva̍ḥ | neṣṭa̱riti̍ | piba̍ | ṛ̱tunā̍ |
tvam | hi | ra̱tna̱-dhāḥ | asi̍ |
agne̍ | de̱vān | i̱ha | ā | va̱ha̱ | sā̱daya̍ | yoni̍ṣu | tri̱ṣu |
pari̍ | bhū̱ṣa̱ | piba̍ | ṛ̱tunā̍ |
brāhma̍ṇāt | i̱ndra̱ | rādha̍saḥ | piba̍ | soma̍m | ṛ̱tūn | anu̍ |
tava̍ | it | hi | sa̱khyam | astṛ̍tam |
yu̱vam | dakṣa̍m | dhṛ̱ta̱-vra̱tā̱ | mitrā̍varuṇā | du̱ḥ-dabha̍m |
ṛ̱tunā̍ | ya̱jñam | ā̱śā̱the̱ iti̍ |
dra̱vi̱ṇa̱ḥ-dāḥ | dravi̍ṇasaḥ | grāva̍-hastāsaḥ | a̱dhva̱re |
ya̱jñeṣu̍ | de̱vam | ī̱ḻa̱te̱ |
dra̱vi̱ṇa̱ḥ-dāḥ | da̱dā̱tu̱ | na̱ḥ | vasū̍ni | yāni̍ | śṛ̱ṇvi̱re |
de̱veṣu̍ | tā | va̱nā̱ma̱he̱ |
dra̱vi̱ṇa̱ḥ-dāḥ | pi̱pī̱ṣa̱ti̱ | ju̱hota̍ | pra | ca̱ | ti̱ṣṭha̱ta̱ |
ne̱ṣṭrāt | ṛ̱tu-bhi̍ḥ | i̱ṣya̱ta̱ |
yat | tvā̱ | tu̱rīya̍m | ṛ̱tu-bhi̍ḥ | dravi̍ṇaḥ-daḥ | yajā̍mahe |
adha̍ | sma̱ | na̱ḥ | da̱diḥ | bha̱va̱ |
aśvi̍nā | piba̍tam | madhu̍ | dīdya̍gnī̱ iti̱ dīdi̍-agnī | śu̱ci̱-vra̱tā̱ |
ṛ̱tunā̍ | ya̱jña̱-vā̱ha̱sā̱ |
gārha̍-patyena | sa̱ntya̱ | ṛ̱tunā̍ | ya̱jña̱-nīḥ | a̱si̱ |
de̱vān | de̱va̱-ya̱te | ya̱ja̱ |
ā | tvā̱ | va̱ha̱ntu̱ | hara̍yaḥ | vṛṣa̍ṇam | soma̍-pītaye |
indra̍ | tvā̱ | sūra̍-cakṣasaḥ |
i̱māḥ | dhā̱nāḥ | ghṛ̱ta̱-snuva̍ḥ | harī̱ iti̍ | i̱ha | upa̍ | va̱kṣa̱ta̱ḥ |
indra̍m | su̱kha-ta̍me | rathe̍ |
indra̍m | prā̱taḥ | ha̱vā̱ma̱he̱ | indra̍m | pra̱-ya̱ti | a̱dhva̱re |
indra̍m | soma̍sya | pī̱taye̍ |
upa̍ | na̱ḥ | su̱tam | ā | ga̱hi̱ | hari̍-bhiḥ | i̱ndra̱ | ke̱śi-bhi̍ḥ |
su̱te | hi | tvā̱ | havā̍mahe |
saḥ | i̱mam | na̱ḥ | stoma̍m | ā | ga̱hi̱ | upa̍ | i̱dam | sava̍nam | su̱tam |
gau̱raḥ | na | tṛ̱ṣi̱taḥ | pi̱ba̱ |
i̱me | somā̍saḥ | inda̍vaḥ | su̱tāsa̍ḥ | adhi̍ | ba̱rhiṣi̍ |
tān | i̱ndra̱ | saha̍se | pi̱ba̱ |
a̱yam | te̱ | stoma̍ḥ | a̱gri̱yaḥ | hṛ̱di̱-spṛk | a̱stu̱ | śam-ta̍maḥ |
atha̍ | soma̍m | su̱tam | pi̱ba̱ |
viśva̍m | it | sava̍nam | su̱tam | indra̍ḥ | madā̍ya | ga̱ccha̱ti̱ |
vṛ̱tra̱-hā | soma̍-pītaye |
saḥ | i̱mam | na̱ḥ | kāma̍m | ā | pṛ̱ṇa̱ | gobhi̍ḥ | aśvai̍ḥ | śa̱ta̱kra̱to̱ iti̍ śata-krato |
stavā̍ma | tvā̱ | su̱-ā̱dhya̍ḥ |
indrā̱varu̍ṇayoḥ | a̱ham | sa̱m-rājo̍ḥ | ava̍ḥ | ā | vṛ̱ṇe̱ |
tā | na̱ḥ | mṛ̱ḻā̱ta̱ḥ | ī̱dṛśe̍ |
gantā̍rā | hi | sthaḥ | ava̍se | hava̍m | vipra̍sya | māva̍taḥ |
dha̱rtārā̍ | ca̱rṣa̱ṇī̱nām |
a̱nu̱-kā̱mam | ta̱rpa̱ye̱thā̱m | indrā̍varuṇā | rā̱yaḥ | ā |
tā | vā̱m | nedi̍ṣṭham | ī̱ma̱he̱ |
yu̱vāku̍ | hi | śacī̍nām | yu̱vāku̍ | su̱-ma̱tī̱nām |
bhū̱yāma̍ | vā̱ja̱-dāvnā̍m |
indra̍ḥ | sa̱ha̱sra̱-dāvnā̍m | varu̍ṇaḥ | śaṁsyā̍nām |
kratu̍ḥ | bha̱va̱ti̱ | u̱kthya̍ḥ |
tayo̍ḥ | it | ava̍sā | va̱yam | sa̱nema̍ | ni | ca̱ | dhī̱ma̱hi̱ |
syāt | u̱ta | pra̱-reca̍nam |
indrā̍varuṇā | vā̱m | a̱ham | hu̱ve | ci̱trāya̍ | rādha̍se |
a̱smān | su | ji̱gyuṣa̍ḥ | kṛ̱ta̱m |
indrā̍varuṇā | nu | nu | vā̱m | sisā̍santīṣu | dhī̱ṣu | ā |
a̱smabhya̍m | śarma̍ | ya̱ccha̱ta̱m |
pra | vā̱m | a̱śno̱tu̱ | su̱-stu̱tiḥ | indrā̍varuṇā | yām | hu̱ve |
yām | ṛ̱dhāthe̱ iti̍ | sa̱dha-stu̍tim |
so̱māna̍m | svara̍ṇam | kṛ̱ṇu̱hi | bra̱hma̱ṇa̱ḥ | pa̱te̱ |
ka̱kṣīva̍ntam | yaḥ | au̱śi̱jaḥ |
yaḥ | re̱vān | yaḥ | a̱mī̱va̱-hā | va̱su̱-vit | pu̱ṣṭi̱-vardha̍naḥ |
saḥ | na̱ḥ | si̱sa̱ktu̱ | yaḥ | tu̱raḥ |
mā | na̱ḥ | śaṁsa̍ḥ | ara̍ruṣaḥ | dhū̱rtiḥ | praṇa̍k | martya̍sya |
rakṣa̍ | na̱ḥ | bra̱hma̱ṇa̱ḥ | pa̱te̱ |
saḥ | gha̱ | vī̱raḥ | na | ri̱ṣya̱ti̱ | yam | indra̍ḥ | brahma̍ṇaḥ | pati̍ḥ |
soma̍ḥ | hi̱noti̍ | martya̍m |
tvam | tam | bra̱hma̱ṇa̱ḥ | pa̱te̱ | soma̍ḥ | indra̍ḥ | ca̱ | martya̍m |
dakṣi̍ṇā | pā̱tu̱ | aṁha̍saḥ |
sada̍saḥ | pati̍m | adbhu̍tam | pri̱yam | indra̍sya | kāmya̍m |
sa̱nim | me̱dhām | a̱yā̱si̱ṣa̱m |
yasmā̍t | ṛ̱te | na | sidhya̍ti | ya̱jñaḥ | vi̱pa̱ḥ-cita̍ḥ | ca̱na |
saḥ | dhī̱nām | yoga̍m | i̱nva̱ti̱ |
āt | ṛ̱dhno̱ti̱ | ha̱viḥ-kṛ̍tim | prāñca̍m | kṛ̱ṇo̱ti̱ | a̱dhva̱ram |
hotrā̍ | de̱veṣu̍ | ga̱ccha̱ti̱ |
narā̱śaṁsa̍m | su̱-dhṛṣṭa̍mam | apa̍śyam | sa̱pratha̍ḥ-tamam |
di̱vaḥ | na | sadma̍-makhasam |
prati̍ | tyam | cāru̍m | a̱dhva̱ram | go̱-pī̱thāya̍ | pra | hū̱ya̱se̱ |
ma̱rut-bhi̍ḥ | a̱gne̱ | ā | ga̱hi̱ |
na̱hi | de̱vaḥ | na | martya̍ḥ | ma̱haḥ | tava̍ | kratu̍m | pa̱raḥ |
ma̱rut-bhi̍ḥ | a̱gne̱ | ā | ga̱hi̱ |
ye | ma̱haḥ | raja̍saḥ | vi̱duḥ | viśve̍ | de̱vāsa̍ḥ | a̱druha̍ḥ |
ma̱rut-bhi̍ḥ | a̱gne̱ | ā | ga̱hi̱ |
ye | u̱grāḥ | a̱rkam | ā̱nṛ̱cuḥ | anā̍dhṛṣṭāsaḥ | oja̍sā |
ma̱rut-bhi̍ḥ | a̱gne̱ | ā | ga̱hi̱ |
ye | śu̱bhrāḥ | gho̱ra-va̍rpasaḥ | su̱-kṣa̱trāsa̍ḥ | ri̱śāda̍saḥ |
ma̱rut-bhi̍ḥ | a̱gne̱ | ā | ga̱hi̱ |
ye | nāka̍sya | adhi̍ | ro̱ca̱ne | di̱vi | de̱vāsa̍ḥ | āsa̍te |
ma̱rut-bhi̍ḥ | a̱gne̱ | ā | ga̱hi̱ |
ye | ī̱ṅkhaya̍nti | parva̍tān | ti̱raḥ | sa̱mu̱dram | a̱rṇa̱vam |
ma̱rut-bhi̍ḥ | a̱gne̱ | ā | ga̱hi̱ |
ā | ye | ta̱nvanti̍ | ra̱śmi-bhi̍ḥ | ti̱raḥ | sa̱mu̱dram | oja̍sā |
ma̱rut-bhi̍ḥ | a̱gne̱ | ā | ga̱hi̱ |
a̱bhi | tvā̱ | pū̱rva-pī̍taye | sṛ̱jāmi̍ | so̱myam | madhu̍ |
ma̱rut-bhi̍ḥ | a̱gne̱ | ā | ga̱hi̱ |
a̱yam | de̱vāya̍ | janma̍ne | stoma̍ḥ | vipre̍bhiḥ | ā̱sa̱yā |
akā̍ri | ra̱tna̱-dhāta̍maḥ |
ye | indrā̍ya | va̱ca̱ḥ-yujā̍ | ta̱ta̱kṣuḥ | mana̍sā | harī̱ iti̍ |
śamī̍bhiḥ | ya̱jñam | ā̱śa̱ta̱ |
takṣa̍n | nāsa̍tyābhyām | pari̍-jmānam | su̱-kham | ratha̍m |
takṣa̍n | dhe̱num | sa̱ba̱ḥ-dughā̍m |
yuvā̍nā | pi̱tarā̍ | puna̱riti̍ | sa̱tya-ma̍ntrāḥ | ṛ̱ju̱-yava̍ḥ |
ṛ̱bhava̍ḥ | vi̱ṣṭī | a̱kra̱ta̱ |
sam | va̱ḥ | madā̍saḥ | a̱gma̱ta̱ | indre̍ṇa | ca̱ | ma̱rutva̍tā |
ā̱di̱tyebhi̍ḥ | ca̱ | rāja̍-bhiḥ |
u̱ta | tyam | ca̱ma̱sam | nava̍m | tvaṣṭu̍ḥ | de̱vasya̍ | niḥ-kṛ̍tam |
aka̍rta | ca̱tura̍ḥ | puna̱riti̍ |
te | na̱ḥ | ratnā̍ni | dha̱tta̱na̱ | triḥ | ā | sāptā̍ni | su̱nva̱te |
eka̍m-ekam | su̱śa̱sti-bhi̍ḥ |
adhā̍rayanta | vahna̍yaḥ | abha̍janta | su̱-kṛ̱tyayā̍ |
bhā̱gam | de̱veṣu̍ | ya̱jñiya̍m |
i̱ha | i̱ndrā̱gnī iti̍ | upa̍ | hva̱ye̱ | tayo̍ḥ | it | stoma̍m | u̱śma̱si̱ |
tā | soma̍m | so̱ma̱-pāta̍mā |
tā | ya̱jñeṣu̍ | pra | śa̱ṁsa̱ta̱ | i̱ndrā̱gnī iti̍ | śu̱mbha̱ta̱ | na̱ra̱ḥ |
tā | gā̱ya̱treṣu̍ | gā̱ya̱ta̱ |
tā | mi̱trasya̍ | pra-śa̍staye | i̱ndrā̱gnī iti̍ | tā | ha̱vā̱ma̱he̱ |
so̱ma̱-pā | soma̍-pītaye |
u̱grā | santā̍ | ha̱vā̱ma̱he̱ | upa̍ | i̱dam | sava̍nam | su̱tam |
i̱ndrā̱gnī iti̍ | ā | i̱ha | ga̱ccha̱tā̱m |
tā | ma̱hāntā̍ | sada̱spatī̱ iti̍ | indrā̍gnī̱ iti̍ | rakṣa̍ḥ | u̱bja̱ta̱m |
apra̍jāḥ | sa̱ntu̱ | a̱triṇa̍ḥ |
tena̍ | sa̱tyena̍ | jā̱gṛ̱ta̱m | adhi̍ | pra̱-ce̱tune̍ | pa̱de |
indrā̍gnī̱ iti̍ | śarma̍ | ya̱ccha̱ta̱m |
prā̱ta̱ḥ-yujā̍ | vi | bo̱dha̱ya̱ | a̱śvinau̍ | ā | i̱ha | ga̱ccha̱tā̱m |
a̱sya | soma̍sya | pī̱taye̍ |
yā | su̱-rathā̍ | ra̱thi-ta̍mā | u̱bhā | de̱vā | di̱vi̱-spṛśā̍ |
a̱śvinā̍ | tā | ha̱vā̱ma̱he̱ |
yā | vā̱m | kaśā̍ | madhu̍-matī | aśvi̍nā | sū̱nṛtā̍-vatī |
tayā̍ | ya̱jñam | mi̱mi̱kṣa̱ta̱m |
na̱hi | vā̱m | asti̍ | dū̱ra̱ke | yatra̍ | rathe̍na | gaccha̍thaḥ |
aśvi̍nā | so̱mina̍ḥ | gṛ̱ham |
hira̍ṇya-pāṇim | ū̱taye̍ | sa̱vi̱tāra̍m | upa̍ | hva̱ye̱ |
saḥ | cettā̍ | de̱vatā̍ | pa̱dam |
a̱pām | napā̍tam | ava̍se | sa̱vi̱tāra̍m | upa̍ | stu̱hi̱ |
tasya̍ | vra̱tāni̍ | u̱śma̱si̱ |
vi̱-bha̱ktāra̍m | ha̱vā̱ma̱he̱ | vaso̍ḥ | ci̱trasya̍ | rādha̍saḥ |
sa̱vi̱tāra̍m | nṛ̱-cakṣa̍sam |
sakhā̍yaḥ | ā | ni | sī̱da̱ta̱ | sa̱vi̱tā | stomya̍ḥ | nu | na̱ḥ |
dātā̍ | rādhā̍ṁsi | śu̱mbha̱ti̱ |
agne̍ | patnī̍ḥ | i̱ha | ā | va̱ha̱ | de̱vānā̍m | u̱śa̱tīḥ | upa̍ |
tvaṣṭā̍ram | soma̍-pītaye |
ā | gnāḥ | a̱gne̱ | i̱ha | ava̍se | hotrā̍m | ya̱vi̱ṣṭha̱ | bhāra̍tīm |
varū̍trīm | dhi̱ṣaṇā̍m | va̱ha̱ |
a̱bhi | na̱ḥ | de̱vīḥ | ava̍sā | ma̱haḥ | śarma̍ṇā | nṛ̱-patnī̍ḥ |
acchi̍nna-patrāḥ | sa̱ca̱ntā̱m |
i̱ha | i̱ndrā̱ṇīm | upa̍ | hva̱ye̱ | va̱ru̱ṇā̱nīm | sva̱staye̍ |
a̱gnāyī̍m | soma̍-pītaye |
ma̱hī | dyauḥ | pṛ̱thi̱vī | ca̱ | na̱ḥ | i̱mam | ya̱jñam | mi̱mi̱kṣa̱tā̱m |
pi̱pṛ̱tām | na̱ḥ | bharī̍ma-bhiḥ |
tayo̍ḥ | it | ghṛ̱ta-va̍t | paya̍ḥ | viprā̍ḥ | ri̱ha̱nti̱ | dhī̱ti-bhi̍ḥ |
ga̱ndha̱rvasya̍ | dhru̱ve | pa̱de |
syo̱nā | pṛ̱thi̱vi̱ | bha̱va̱ | a̱nṛ̱kṣa̱rā | ni̱-veśa̍nī |
yaccha̍ | na̱ḥ | śarma̍ | sa̱-pratha̍ḥ |
ata̍ḥ | de̱vāḥ | a̱va̱ntu̱ | na̱ḥ | yata̍ḥ | viṣṇu̍ḥ | vi̱-ca̱kra̱me |
pṛ̱thi̱vyāḥ | sa̱pta | dhāma̍-bhiḥ |
i̱dam | viṣṇu̍ḥ | vi | ca̱kra̱me̱ | tre̱dhā | ni | da̱dhe̱ | pa̱dam |
sam-ū̍ḻham | a̱sya̱ | pā̱ṁsu̱re |
trīṇi̍ | pa̱dā | vi | ca̱kra̱me̱ | viṣṇu̍ḥ | go̱pāḥ | adā̍bhyaḥ |
ata̍ḥ | dharmā̍ṇi | dhā̱raya̍n |
viṣṇo̍ḥ | karmā̍ṇi | pa̱śya̱ta̱ | yata̍ḥ | vra̱tāni̍ | pa̱spa̱śe |
indra̍sya | yujya̍ḥ | sakhā̍ |
tat | viṣṇo̍ḥ | pa̱ra̱mam | pa̱dam | sadā̍ | pa̱śya̱nti̱ | sū̱raya̍ḥ |
di̱vi-i̍va | cakṣu̍ḥ | ā-ta̍tam |
tat | viprā̍saḥ | vi̱pa̱nyava̍ḥ | jā̱gṛ̱-vāṁsa̍ḥ | sam | i̱ndha̱te̱ |
viṣṇo̍ḥ | yat | pa̱ra̱mam | pa̱dam |
tī̱vrāḥ | somā̍saḥ | ā | ga̱hi̱ | ā̱śīḥ-va̍ntaḥ | su̱tāḥ | i̱me |
vāyo̱ iti̍ | tān | pra-sthi̍tān | pi̱ba̱ |
u̱bhā | de̱vā | di̱vi̱-spṛśā̍ | i̱ndra̱vā̱yū iti̍ | ha̱vā̱ma̱he̱ |
a̱sya | soma̍sya | pī̱taye̍ |
i̱ndra̱vā̱yū iti̍ | ma̱na̱ḥ-juvā̍ | viprā̍ḥ | ha̱va̱nte̱ | ū̱taye̍ |
sa̱ha̱sra̱-a̱kṣā | dhi̱yaḥ | patī̱ iti̍ |
mi̱tram | va̱yam | ha̱vā̱ma̱he̱ | varu̍ṇam | soma̍-pītaye |
ja̱jñā̱nā | pū̱ta-da̍kṣasā |
ṛ̱tena̍ | yau | ṛ̱ta̱-vṛdhau̍ | ṛ̱tasya̍ | jyoti̍ṣaḥ | patī̱ iti̍ |
tā | mi̱trāvaru̍ṇā | hu̱ve̱ |
varu̍ṇaḥ | pra̱-a̱vi̱tā | bhu̱va̱t | mi̱traḥ | viśvā̍bhiḥ | ū̱ti-bhi̍ḥ |
kara̍tām | na̱ḥ | su̱-rādha̍saḥ |
ma̱rutva̍ntam | ha̱vā̱ma̱he̱ | indra̍m | ā | soma̍-pītaye |
sa̱-jūḥ | ga̱ṇena̍ | tṛ̱mpa̱tu̱ |
indra̍-jyeṣṭhāḥ | maru̍t-gaṇāḥ | devā̍saḥ | pūṣa̍-rātayaḥ |
viśve̍ | mama̍ | śru̱ta̱ | hava̍m |
ha̱ta | vṛ̱tram | su̱-dā̱na̱va̱ḥ | indre̍ṇa | saha̍sā | yu̱jā |
mā | na̱ḥ | du̱ḥ-śaṁsa̍ḥ | ī̱śa̱ta̱ |
viśvā̍n | de̱vān | ha̱vā̱ma̱he̱ | ma̱ruta̍ḥ | soma̍-pītaye |
u̱grāḥ | hi | pṛśni̍-mātaraḥ |
jaya̍tām-iva | ta̱nya̱tuḥ | ma̱rutā̍m | e̱ti̱ | dhṛ̱ṣṇu̱-yā |
yat | śubha̍m | yā̱thana̍ | na̱ra̱ḥ |
ha̱skā̱rāt | vi̱-dyuta̍ḥ | pari̍ | ata̍ḥ | jā̱tāḥ | a̱va̱ntu̱ | na̱ḥ |
ma̱ruta̍ḥ | mṛ̱ḻa̱ya̱ntu̱ | na̱ḥ |
ā | pū̱ṣa̱n | ci̱tra-ba̍rhiṣam | āghṛ̍ṇe | dha̱ruṇa̍m | di̱vaḥ |
ā | a̱ja̱ | na̱ṣṭam | yathā̍ | pa̱śum |
pū̱ṣā | rājā̍nam | āghṛ̍ṇiḥ | apa̍-gūḻham | guhā̍ | hi̱tam |
avi̍ndat | ci̱tra-ba̍rhiṣam |
u̱to iti̍ | saḥ | mahya̍m | indu̍-bhiḥ | ṣaṭ | yu̱ktān | a̱nu̱-sesi̍dhat |
gobhi̍ḥ | yava̍m | na | ca̱rkṛ̱ṣa̱t |
a̱mbaya̍ḥ | ya̱nti̱ | adhva̍-bhiḥ | jā̱maya̍ḥ | a̱dhva̱ri̱-ya̱tām |
pṛ̱ñca̱tīḥ | madhu̍nā | paya̍ḥ |
a̱mūḥ | yāḥ | upa̍ | sūrye̍ | yābhi̍ḥ | vā̱ | sūrya̍ḥ | sa̱ha |
tāḥ | na̱ḥ | hi̱nva̱ntu̱ | a̱dhva̱ram |
a̱paḥ | de̱vīḥ | upa̍ | hva̱ye̱ | yatra̍ | gāva̍ḥ | piba̍nti | na̱ḥ |
sindhu̍-bhyaḥ | kartva̍m | ha̱viḥ |
a̱p-su | a̱ntaḥ | a̱mṛta̍m | a̱p-su | bhe̱ṣa̱jam | a̱pām | u̱ta | pra-śa̍staye |
devā̍ḥ | bhava̍ta | vā̱jina̍ḥ |
a̱p-su | me̱ | soma̍ḥ | a̱bra̱vī̱t | a̱ntaḥ | viśvā̍ni | bhe̱ṣa̱jā |
a̱gnim | ca̱ | vi̱śva-śa̍mbhuvam | āpa̍ḥ | ca̱ | vi̱śva-bhe̍ṣajīḥ |
āpa̍ḥ | pṛ̱ṇī̱ta | bhe̱ṣa̱jam | varū̍tham | ta̱nve̍ | mama̍ |
jyok | ca̱ | sūrya̍m | dṛ̱śe |
i̱dam | ā̱pa̱ḥ | pra | va̱ha̱ta̱ | yat | kim | ca̱ | du̱ḥ-i̱tam | mayi̍ |
yat | vā̱ | a̱ham | a̱bhi̱-du̱droha̍ | yat | vā̱ | śe̱pe | u̱ta | anṛ̍tam |
āpa̍ḥ | a̱dya | anu̍ | a̱cā̱ri̱ṣa̱m | rase̍na | sam | a̱ga̱sma̱hi̱ |
paya̍svān | a̱gne̱ | ā | ga̱hi̱ | tam | mā̱ | sam | sṛ̱ja̱ | varca̍sā |
sam | mā̱ | a̱gne̱ | varca̍sā | sṛ̱ja̱ | sam | pra̱-jayā̍ | sam | āyu̍ṣā |
vi̱dyuḥ | me̱ | a̱sya̱ | de̱vāḥ | indra̍ḥ | vi̱dyā̱t | sa̱ha | ṛṣi̍-bhiḥ |
kasya̍ | nū̱nam | ka̱ta̱masya̍ | a̱mṛtā̍nām | manā̍mahe | cāru̍ | de̱vasya̍ | nāma̍ |
kaḥ | na̱ḥ | ma̱hyai | adi̍taye | puna̍ḥ | dā̱t | pi̱tara̍m | ca̱ | dṛ̱śeya̍m | mā̱tara̍m | ca̱ |
a̱gneḥ | va̱yam | pra̱tha̱masya̍ | a̱mṛtā̍nām | manā̍mahe | cāru̍ | de̱vasya̍ | nāma̍ |
saḥ | na̱ḥ | ma̱hyai | adi̍taye | puna̍ḥ | dā̱t | pi̱tara̍m | ca̱ | dṛ̱śeya̍m | mā̱tara̍m | ca̱ |
a̱bhi | tvā̱ | de̱va̱ | sa̱vi̱ta̱ḥ | īśā̍nam | vāryā̍ṇām |
sadā̍ | a̱va̱n | bhā̱gam | ī̱ma̱he̱ |
yaḥ | ci̱t | hi | te̱ | i̱tthā | bhaga̍ḥ | śa̱śa̱mā̱naḥ | pu̱rā | ni̱daḥ |
a̱dve̱ṣaḥ | hasta̍yoḥ | da̱dhe |
bhaga̍-bhaktasya | te̱ | va̱yam | ut | a̱śe̱ma̱ | tava̍ | ava̍sā |
mū̱rdhāna̍m | rā̱yaḥ | ā̱-rabhe̍ |
na̱hi | te̱ | kṣa̱tram | na | saha̍ḥ | na | ma̱nyum | vaya̍ḥ | ca̱na | a̱mī iti̍ | pa̱taya̍ntaḥ | ā̱puḥ |
na | i̱māḥ | āpa̍ḥ | a̱ni̱-mi̱ṣam | cara̍ntīḥ | na | ye | vāta̍sya | pra̱-mi̱nanti̍ | abhva̍m |
a̱bu̱dhne | rājā̍ | varu̍ṇaḥ | vana̍sya | ū̱rdhvam | stūpa̍m | da̱da̱te̱ | pū̱ta-da̍kṣaḥ |
nī̱cīnā̍ḥ | sthu̱ḥ | u̱pari̍ | bu̱dhnaḥ | e̱ṣā̱m | a̱sme iti̍ | a̱ntaḥ | ni-hi̍tāḥ | ke̱tava̍ḥ | syu̱riti̍ syuḥ |
u̱rum | hi | rājā̍ | varu̍ṇaḥ | ca̱kāra̍ | sūryā̍ya | panthā̍m | anu̍-e̱ta̱vai | ū̱m̐ iti̍ |
a̱pade̍ | pādā̍ | prati̍-dhātave | a̱ka̱ḥ | u̱ta | a̱pa̱-va̱ktā | hṛ̱da̱ya̱-vidha̍ḥ | ci̱t |
śa̱tam | te̱ | rā̱ja̱n | bhi̱ṣaja̍ḥ | sa̱hasra̍m | u̱rvī | ga̱bhī̱rā | su̱-ma̱tiḥ | te̱ | a̱stu̱ |
bādha̍sva | dū̱re | niḥ-ṛ̍tim | pa̱rā̱caiḥ | kṛ̱tam | ci̱t | ena̍ḥ | pra | mu̱mu̱gdhi̱ | a̱smat |
a̱mī iti̍ | ye | ṛkṣā̍ḥ | ni-hi̍tāsaḥ | u̱ccā | nakta̍m | dadṛ̍śre | kuha̍ | ci̱t | divā̍ | ī̱yu̱ḥ |
ada̍bdhāni | varu̍ṇasya | vra̱tāni̍ | vi̱-cāka̍śat | ca̱ndramā̍ḥ | nakta̍m | e̱ti̱ |
tat | tvā̱ | yā̱mi̱ | brahma̍ṇā | vanda̍mānaḥ | tat | ā | śā̱ste̱ | yaja̍mānaḥ | ha̱viḥ-bhi̍ḥ |
ahe̍ḻamānaḥ | va̱ru̱ṇa̱ | i̱ha | bo̱dhi̱ | uru̍-śaṁsa | mā | na̱ḥ | āyu̍ḥ | pra | mo̱ṣī̱ḥ |
tat | it | nakta̍m | tat | divā̍ | mahya̍m | ā̱hu̱ḥ | tat | a̱yam | keta̍ḥ | hṛ̱daḥ | ā | vi | ca̱ṣṭe̱ |
śuna̱ḥśepa̍ḥ | yam | ahva̍t | gṛ̱bhī̱taḥ | saḥ | a̱smān | rājā̍ | varu̍ṇaḥ | mu̱mo̱ktu̱ |
śuna̱ḥśepa̍ḥ | hi | ahva̍t | gṛ̱bhī̱taḥ | tri̱ṣu | ā̱di̱tyam | dru̱-pa̱deṣu̍ | ba̱ddhaḥ |
ava̍ | e̱na̱m | rājā̍ | varu̍ṇaḥ | sa̱sṛ̱jyā̱t | vi̱dvān | ada̍bdhaḥ | vi | mu̱mo̱ktu̱ | pāsā̍n |
ava̍ | te̱ | heḻa̍ḥ | va̱ru̱ṇa̱ | nama̍ḥ-bhiḥ | ava̍ | ya̱jñebhi̍ḥ | ī̱ma̱he̱ | ha̱viḥ-bhi̍ḥ |
kṣaya̍n | a̱smabhya̍m | a̱su̱ra̱ | pra̱ce̱ta̱ iti̍ pra-cetaḥ | rāja̍n | enā̍ṁsi | śi̱śra̱tha̱ḥ | kṛ̱tāni̍ |
ut | u̱t-ta̱mam | va̱ru̱ṇa̱ | pāśa̍m | a̱smat | ava̍ | a̱dha̱mam | vi | ma̱dhya̱mam | śra̱tha̱ya̱ |
atha̍ | va̱yam | ā̱di̱tya̱ | vra̱te | tava̍ | anā̍gasaḥ | adi̍taye | syā̱ma̱ |
yat | ci̱t | hi | te̱ | viśa̍ḥ | ya̱thā̱ | pra | de̱va̱ | va̱ru̱ṇa̱ | vra̱tam |
mi̱nī̱masi̍ | dyavi̍-dyavi |
mā | na̱ḥ | va̱dhāya̍ | ha̱tnave̍ | ji̱hī̱ḻā̱nasya̍ | rī̱ra̱dha̱ḥ |
mā | hṛ̱ṇā̱nasya̍ | ma̱nyave̍ |
vi | mṛ̱ḻī̱kāya̍ | te̱ | mana̍ḥ | ra̱thīḥ | aśva̍m | na | sam-di̍tam |
gī̱ḥ-bhiḥ | va̱ru̱ṇa̱ | sī̱ma̱hi̱ |
parā̍ | hi | me̱ | vi-ma̍nyavaḥ | pata̍nti | vasya̍ḥ-iṣṭaye |
vaya̍ḥ | na | va̱sa̱tīḥ | upa̍ |
ka̱dā | kṣa̱tra̱-śriya̍m | nara̍m | ā | varu̍ṇam | ka̱rā̱ma̱he̱ |
mṛ̱ḻī̱kāya̍ | u̱ru̱-cakṣa̍sam |
tat | it | sa̱mā̱nam | ā̱śā̱te̱ iti̍ | vena̍ntā | na | pra | yu̱ccha̱ta̱ḥ |
dhṛ̱ta-vra̍tāya | dā̱śuṣe̍ |
veda̍ | yaḥ | vī̱nām | pa̱dam | a̱ntari̍kṣeṇa | pata̍tām |
veda̍ | nā̱vaḥ | sa̱mu̱driya̍ḥ |
veda̍ | mā̱saḥ | dhṛ̱ta-vra̍taḥ | dvāda̍śa | pra̱jā-va̍taḥ |
veda̍ | yaḥ | u̱pa̱-jāya̍te |
veda̍ | vāta̍sya | va̱rta̱nim | u̱roḥ | ṛ̱ṣvasya̍ | bṛ̱ha̱taḥ |
veda̍ | ye | a̱dhi̱-āsa̍te |
ni | sa̱sā̱da̱ | dhṛ̱ta-vra̍taḥ | varu̍ṇaḥ | pa̱styā̍su | ā |
sām-rā̍jyāya | su̱-kratu̍ḥ |
ata̍ḥ | viśvā̍ni | adbhu̍tā | ci̱ki̱tvān | a̱bhi | pa̱śya̱ti̱ |
kṛ̱tāni̍ | yā | ca̱ | kartvā̍ |
saḥ | na̱ḥ | vi̱śvāhā̍ | su̱-kratu̍ḥ | ā̱di̱tyaḥ | su̱-pathā̍ | ka̱ra̱t |
pra | na̱ḥ | āyū̍ṁṣi | tā̱ri̱ṣa̱t |
bibhra̍t | drā̱pim | hi̱ra̱ṇyaya̍m | varu̍ṇaḥ | va̱sta̱ | ni̱ḥ-nija̍m |
pari̍ | spaśa̍ḥ | ni | se̱di̱re̱ |
na | yam | dipsa̍nti | di̱psava̍ḥ | na | druhvā̍ṇaḥ | janā̍nām |
na | de̱vam | a̱bhi-mā̍tayaḥ |
u̱ta | yaḥ | mānu̍ṣeṣu | ā | yaśa̍ḥ | ca̱kre | asā̍mi | ā |
a̱smāka̍m | u̱dare̍ṣu | ā |
parā̍ḥ | me̱ | ya̱nti̱ | dhī̱taya̍ḥ | gāva̍ḥ | na | gavyū̍tīḥ | anu̍ |
i̱cchantī̍ḥ | u̱ru̱-cakṣa̍sam |
sam | nu | vo̱cā̱va̱hai̱ | puna̍ḥ | yata̍ḥ | me̱ | madhu̍ | ā-bhṛ̍tam |
hotā̍-iva | kṣada̍se | pri̱yam |
darśa̍m | nu | vi̱śva-da̍rśatam | darśa̍m | ratha̍m | adhi̍ | kṣami̍ |
e̱tāḥ | ju̱ṣa̱ta̱ | me̱ | gira̍ḥ |
i̱mam | me̱ | va̱ru̱ṇa̱ | śrudhi̍ | hava̍m | a̱dya | ca̱ | mṛ̱ḻa̱ya̱ |
tvām | a̱va̱syuḥ | ā | ca̱ke̱ |
tvam | viśva̍sya | me̱dhi̱ra̱ | di̱vaḥ | ca̱ | gmaḥ | ca̱ | rā̱ja̱si̱ |
saḥ | yāma̍ni̱ | prati̍ | śru̱dhi̱ |
ut | u̱t-ta̱mam | mu̱mu̱gdhi̱ | na̱ḥ | vi | pāśa̍m | ma̱dhya̱mam | cṛ̱ta̱ |
ava̍ | a̱dha̱māni̍ | jī̱vase̍ |
vasi̍ṣva | hi | mi̱ye̱dhya̱ | vastrā̍ṇi | ū̱rjā̱m | pa̱te̱ |
saḥ | i̱mam | na̱ḥ | a̱dhva̱ram | ya̱ja̱ |
ni | na̱ḥ | hotā̍ | vare̍ṇyaḥ | sadā̍ | ya̱vi̱ṣṭha̱ | manma̍-bhiḥ |
agne̍ | di̱vitma̍tā | vaca̍ḥ |
ā | hi | sma̱ | sū̱nave̍ | pi̱tā | ā̱piḥ | yaja̍ti | ā̱paye̍ |
sakhā̍ | sakhye̍ | vare̍ṇyaḥ |
ā | na̱ḥ | ba̱rhiḥ | ri̱śāda̍saḥ | varu̍ṇaḥ | mi̱traḥ | a̱rya̱mā |
sīda̍ntu | manu̍ṣaḥ | ya̱thā̱ |
pūrvya̍ | ho̱ta̱ḥ | a̱sya | na̱ḥ | manda̍sva | sa̱khyasya̍ | ca̱ |
i̱māḥ | ū̱m̐ iti̍ | su | śru̱dhī̱ | gira̍ḥ |
yat | ci̱t | hi | śaśva̍tā | tanā̍ | de̱vam-de̍vam | yajā̍mahe |
tve iti̍ | it | hū̱ya̱te̱ | ha̱viḥ |
pri̱yaḥ | na̱ḥ | a̱stu̱ | vi̱śpati̍ḥ | hotā̍ | ma̱ndraḥ | vare̍ṇyaḥ |
pri̱yāḥ | su̱-a̱gnaya̍ḥ | va̱yam |
su̱-a̱gnaya̍ḥ | hi | vārya̍m | de̱vāsa̍ḥ | da̱dhi̱re | ca̱ | na̱ḥ |
su̱-a̱gnaya̍ḥ | ma̱nā̱ma̱he̱ |
atha̍ | na̱ḥ | u̱bhaye̍ṣām | amṛ̍ta | martyā̍nām |
mi̱thaḥ | sa̱ntu̱ | pra-śa̍stayaḥ |
viśve̍bhiḥ | a̱gne̱ | a̱gni-bhi̍ḥ | i̱mam | ya̱jñam | i̱dam | vaca̍ḥ |
cana̍ḥ | dhā̱ḥ | sa̱ha̱sa̱ḥ | ya̱ho̱ iti̍ |
aśva̍m | na | tvā̱ | vāra̍-vantam | va̱ndadhyai̍ | a̱gnim | nama̍ḥ-bhiḥ |
sa̱m-rāja̍ntam | a̱dhva̱rāṇā̍m |
saḥ | gha̱ | na̱ḥ | sū̱nuḥ | śava̍sā | pṛ̱thu-pra̍gāmā | su̱-śeva̍ḥ |
mī̱ḍhvān | a̱smāka̍m | ba̱bhū̱yā̱t |
saḥ | na̱ḥ | dū̱rāt | ca̱ | ā̱sāt | ca̱ | ni | martyā̍t | a̱gha̱-yoḥ |
pā̱hi | sada̍m | it | vi̱śva-ā̍yuḥ |
i̱mam | ū̱m̐ iti̍ | su | tvam | a̱smāka̍m | sa̱nim | gā̱ya̱tram | navyā̍ṁsam |
agne̍ | de̱veṣu̍ | pra | vo̱ca̱ḥ |
ā | na̱ḥ | bha̱ja̱ | pa̱ra̱meṣu̍ | ā | vāje̍ṣu | ma̱dhya̱meṣu̍ |
śikṣa̍ | vasva̍ḥ | anta̍masya |
vi̱-bha̱ktā | a̱si̱ | ci̱tra̱bhā̱no̱ iti̍ citra-bhāno | sindho̍ḥ | ū̱rmau | u̱pā̱ke | ā |
sa̱dyaḥ | dā̱śuṣe̍ | kṣa̱ra̱si̱ |
yam | a̱gne̱ | pṛ̱t-su | martya̍m | avā̍ḥ | vāje̍ṣu | yam | ju̱nāḥ |
saḥ | yantā̍ | śaśva̍tīḥ | iṣa̍ḥ |
naki̍ḥ | a̱sya̱ | sa̱ha̱ntya̱ | pa̱ri̱-e̱tā | kaya̍sya | ci̱t |
vāja̍ḥ | a̱sti̱ | śra̱vāyya̍ḥ |
saḥ | vāja̍m | vi̱śva-ca̍rṣaṇiḥ | arva̍t-bhiḥ | a̱stu̱ | taru̍tā |
vipre̍bhiḥ | a̱stu̱ | sani̍tā |
jarā̍-bodha | tat | vi̱vi̱ḍḍhi̱ | vi̱śe-vi̍śe | ya̱jñiyā̍ya |
stoma̍m | ru̱drāya̍ | dṛśī̍kam |
saḥ | na̱ḥ | ma̱hān | a̱ni̱-mā̱naḥ | dhū̱ma-ke̍tuḥ | pu̱ru̱-ca̱ndraḥ |
dhi̱ye | vājā̍ya | hi̱nva̱tu̱ |
saḥ | re̱vān-i̍va | vi̱śpati̍ḥ | daivya̍ḥ | ke̱tuḥ | śṛ̱ṇo̱tu̱ | na̱ḥ |
u̱kthaiḥ | a̱gniḥ | bṛ̱hat-bhā̍nuḥ |
nama̍ḥ | ma̱hat-bhya̍ḥ | nama̍ḥ | a̱rbha̱kebhya̍ḥ | nama̍ḥ | yuva̍-bhyaḥ | nama̍ḥ | ā̱śi̱nebhya̍ḥ |
yajā̍ma | de̱vān | yadi̍ | śa̱knavā̍ma | mā | jyāya̍sa̱ḥ | śaṁsa̍m | ā | vṛ̱kṣi̱ | de̱vā̱ḥ |
yatra̍ | grāvā̍ | pṛ̱thu-bu̍dhnaḥ | ū̱rdhvaḥ | bhava̍ti | sota̍ve |
u̱lūkha̍la-sutānām | ava̍ | it | ū̱m̐ iti̍ | i̱ndra̱ | ja̱lgu̱la̱ḥ |
yatra̍ | dvau-i̍va | ja̱ghanā̍ | a̱dhi̱-sa̱va̱nyā̍ | kṛ̱tā |
u̱lūkha̍la-sutānām | ava̍ | it | ū̱m̐ iti̍ | i̱ndra̱ | ja̱lgu̱la̱ḥ |
yatra̍ | nārī̍ | a̱pa̱-cya̱vam | u̱pa̱-cya̱vam | ca̱ | śikṣa̍te |
u̱lūkha̍la-sutānām | ava̍ | it | ū̱m̐ iti̍ | i̱ndra̱ | ja̱lgu̱la̱ḥ |
yatra̍ | manthā̍m | vi̱-ba̱dhnate̍ | ra̱śmīn | yami̍ta̱vai-i̍va |
u̱lūkha̍la-sutānām | ava̍ | it | ū̱m̐ iti̍ | i̱ndra̱ | ja̱lgu̱la̱ḥ |
yat | ci̱t | hi | tvam | gṛ̱he-gṛ̍he | ulū̍khalaka | yu̱jyase̍ |
i̱ha | dyu̱mat-ta̍mam | va̱da̱ | jaya̍tām-iva | du̱ndu̱bhiḥ |
u̱ta | sma̱ | te̱ | va̱na̱spa̱te̱ | vāta̍ḥ | vi | vā̱ti̱ | agra̍m | it |
atho̱ iti̍ | indrā̍ya | pāta̍ve | su̱nu | soma̍m | u̱lū̱kha̱la̱ |
ā̱ya̱jī ityā̍-ya̱jī | vā̱ja̱-sāta̍mā | tā | hi | u̱ccā | vi̱-ja̱rbhṛ̱taḥ |
harī̍ i̱veti̱ harī̍-iva | andhā̍ṁsi | bapsa̍tā |
tā | na̱ḥ | a̱dya | va̱na̱spatī̱ iti̍ | ṛ̱ṣvau | ṛ̱ṣvebhi̍ḥ | so̱tṛ-bhi̍ḥ |
indrā̍ya | madhu̍-mat | su̱ta̱m |
ut | śi̱ṣṭam | ca̱mvo̍ḥ | bha̱ra̱ | soma̍m | pa̱vitre̍ | ā | sṛ̱ja̱ |
ni | dhe̱hi̱ | goḥ | adhi̍ | tva̱ci |
yat | ci̱t | hi | sa̱tya̱ | so̱ma̱-pā̱ḥ | a̱nā̱śa̱stāḥ-i̍va | smasi̍ |
ā | tu | na̱ḥ | i̱ndra̱ | śa̱ṁsa̱ya̱ | goṣu̍ | aśve̍ṣu | śu̱bhriṣu̍ | sa̱hasre̍ṣu | tu̱vi̱-ma̱gha̱ |
śipri̍n | vā̱jā̱nā̱m | pa̱te̱ | śacī̍-vaḥ | tava̍ | da̱ṁsanā̍ |
ā | tu | na̱ḥ | i̱ndra̱ | śa̱ṁsa̱ya̱ | goṣu̍ | aśve̍ṣu | śu̱bhriṣu̍ | sa̱hasre̍ṣu | tu̱vi̱-ma̱gha̱ |
ni | svā̱pa̱ya̱ | mi̱thu̱-dṛśā̍ | sa̱stām | abu̍dhyamāne̱ iti̍ |
ā | tu | na̱ḥ | i̱ndra̱ | śa̱ṁsa̱ya̱ | goṣu̍ | aśve̍ṣu | śu̱bhriṣu̍ | sa̱hasre̍ṣu | tu̱vi̱-ma̱gha̱ |
sa̱santu̍ | tyāḥ | arā̍tayaḥ | bodha̍ntu | śū̱ra̱ | rā̱taya̍ḥ |
ā | tu | na̱ḥ | i̱ndra̱ | śa̱ṁsa̱ya̱ | goṣu̍ | aśve̍ṣu | śu̱bhriṣu̍ | sa̱hasre̍ṣu | tu̱vi̱-ma̱gha̱ |
sam | i̱ndra̱ | ga̱rda̱bham | mṛ̱ṇa̱ | nu̱vanta̍m | pā̱payā̍ | a̱mu̱yā |
ā | tu | na̱ḥ | i̱ndra̱ | śa̱ṁsa̱ya̱ | goṣu̍ | aśve̍ṣu | śu̱bhriṣu̍ | sa̱hasre̍ṣu | tu̱vi̱-ma̱gha̱ |
patā̍ti | ku̱ṇḍṛ̱ṇācyā̍ | dū̱ram | vāta̍ḥ | vanā̍t | adhi̍ |
ā | tu | na̱ḥ | i̱ndra̱ | śa̱ṁsa̱ya̱ | goṣu̍ | aśve̍ṣu | śu̱bhriṣu̍ | sa̱hasre̍ṣu | tu̱vi̱-ma̱gha̱ |
sarva̍m | pa̱ri̱-kro̱śam | ja̱hi̱ | ja̱mbhaya̍ | kṛ̱ka̱dā̱śva̍m |
ā | tu | na̱ḥ | i̱ndra̱ | śa̱ṁsa̱ya̱ | goṣu̍ | aśve̍ṣu | śu̱bhriṣu̍ | sa̱hasre̍ṣu | tu̱vi̱-ma̱gha̱ |
ā | va̱ḥ | indra̍m | krivi̍m | ya̱thā̱ | vā̱ja̱-yanta̍ḥ | śa̱ta-kra̍tum |
maṁhi̍ṣṭhaṁ | si̱ñce̱ | indu̍-bhiḥ |
śa̱tam | vā̱ | yaḥ | śucī̍nām | sa̱hasra̍m | vā̱ | sam-ā̍śirām |
ā | it | ū̱m̐ iti̍ | ni̱mnam | na | rī̱ya̱te̱ |
sam | yat | madā̍ya | śu̱ṣmiṇe̍ | e̱nā | hi | a̱sya̱ | u̱dare̍ |
sa̱mu̱draḥ | na | vyaca̍ḥ | da̱dhe |
a̱yam | ū̱m̐ iti̍ | te̱ | sam | a̱ta̱si̱ | ka̱pota̍ḥ-iva | ga̱rbha̱-dhim |
vaca̍ḥ | tat | ci̱t | na̱ḥ | o̱ha̱se̱ |
sto̱tram | rā̱dhā̱nā̱m | pa̱te̱ | girvā̍haḥ | vī̱ra̱ | yasya̍ | te̱ |
vi-bhū̍tiḥ | a̱stu̱ | su̱nṛtā̍ |
ū̱rdhvaḥ | ti̱ṣṭha̱ | na̱ḥ | ū̱taye̍ | a̱smin | vāje̍ | śa̱ta̱kra̱to̱ iti̍ śata-krato |
sam | a̱nyeṣu̍ | bra̱vā̱va̱hai̱ |
yoge̍-yoge | ta̱vaḥ-ta̍ram | vāje̍-vāje | ha̱vā̱ma̱he̱ |
sakhā̍yaḥ | indra̍m | ū̱taye̍ |
ā | gha̱ | ga̱ma̱t | yadi̍ | śrava̍t | sa̱ha̱sriṇī̍bhiḥ | ū̱ti-bhi̍ḥ |
vāje̍bhiḥ | upa̍ | na̱ḥ | hava̍m |
anu̍ | pra̱tnasya̍ | oka̍saḥ | hu̱ve | tu̱vi̱-pra̱tim | nara̍m |
yam | te̱ | pūrva̍m | pi̱tā | hu̱ve |
tam | tvā̱ | va̱yam | vi̱śva̱-vā̱ra̱ | ā | śā̱sma̱he̱ | pu̱ru̱-hū̱ta̱ |
sakhe̍ | va̱so̱ iti̍ | ja̱ri̱tṛ-bhya̍ḥ |
a̱smāka̍m | śi̱priṇī̍nām | soma̍-pāḥ | so̱ma̱-pāvnā̍m |
sakhe̍ | va̱jri̱n | sakhī̍nām |
tathā̍ | tat | a̱stu̱ | so̱ma̱-pā̱ḥ | sakhe̍ | va̱jri̱n | tathā̍ | kṛ̱ṇu̱ |
yathā̍ | te̱ | u̱śmasi̍ | i̱ṣṭaye̍ |
re̱vatī̍ḥ | na̱ḥ | sa̱dha̱-māde̍ | indre̍ | sa̱ntu̱ | tu̱vi-vā̍jāḥ |
kṣu̱-manta̍ḥ | yābhi̍ḥ | made̍ma |
ā | gha̱ | tvā-vā̍n | tmanā̍ | ā̱ptaḥ | sto̱tṛ-bhya̍ḥ | dhṛ̱ṣṇo̱ iti̍ | i̱yā̱naḥ |
ṛ̱ṇoḥ | akṣa̍m | na | ca̱kryo̍ḥ |
ā | yat | duva̍ḥ | śa̱ta̱kra̱to̱ iti̍ śata-krato | ā | kāma̍m | ja̱ri̱tṝ̱ṇām |
ṛ̱ṇoḥ | akṣa̍m | na | śacī̍bhiḥ |
śaśva̍t | indra̍ḥ | popru̍that-bhiḥ | ji̱gā̱ya̱ | nāna̍dat-bhiḥ | śāśva̍sat-bhiḥ | dhanā̍ni |
saḥ | na̱ḥ | hi̱ra̱ṇya̱-ra̱tham | da̱ṁsanā̍-vān | saḥ | na̱ḥ | sa̱ni̱tā | sa̱naye̍ | saḥ | na̱ḥ | a̱dā̱t |
ā | a̱śvi̱nau̱ | aśva̍-vatyā | i̱ṣā | yā̱ta̱m | śavī̍rayā |
go-ma̍t | da̱srā̱ | hira̍ṇya-vat |
sa̱mā̱na-yo̍janaḥ | hi | vā̱m | ratha̍ḥ | da̱srau̱ | ama̍rtyaḥ |
sa̱mu̱dre | a̱śvi̱nā̱ | īya̍te |
ni | a̱ghnyasya̍ | mū̱rdhani̍ | ca̱kram | ratha̍sya | ye̱ma̱thu̱ḥ |
pari̍ | dyām | a̱nyat | ī̱ya̱te̱ |
kaḥ | te̱ | u̱ṣa̱ḥ | ka̱dha̱-pri̱ye̱ | bhu̱je | marta̍ḥ | a̱ma̱rtye̱ |
kam | na̱kṣa̱se̱ | vi̱bhā̱-va̱ri̱ |
va̱yam | hi | te̱ | ama̍nmahi | ā | antā̍t | ā | pa̱rā̱kāt |
aśve̍ | na | ci̱tre̱ | a̱ru̱ṣi̱ |
tvam | tyebhi̍ḥ | ā | ga̱hi̱ | vāje̍bhiḥ | du̱hi̱ta̱ḥ | di̱va̱ḥ |
a̱sme iti̍ | ra̱yim | ni | dhā̱ra̱ya̱ |
tvam | a̱gne̱ | pra̱tha̱maḥ | aṅgi̍rāḥ | ṛṣi̍ḥ | de̱vaḥ | de̱vānā̍m | a̱bha̱va̱ḥ | śi̱vaḥ | sakhā̍ |
tava̍ | vra̱te | ka̱vaya̍ḥ | vi̱dma̱nā-a̍pasaḥ | ajā̍yanta | ma̱ruta̍ḥ | bhrāja̍t-ṛṣṭayaḥ |
tvam | a̱gne̱ | pra̱tha̱maḥ | aṅgi̍raḥ-tamaḥ | ka̱viḥ | de̱vānā̍m | pari̍ | bhū̱ṣa̱si̱ | vra̱tam |
vi̱-bhuḥ | viśva̍smai | bhuva̍nāya | medhi̍raḥ | dvi̱-mā̱tā | śa̱yuḥ | ka̱ti̱dhā | ci̱t | ā̱yave̍ |
tvam | a̱gne̱ | pra̱tha̱maḥ | mā̱ta̱riśva̍ne | ā̱viḥ | bha̱va̱ | su̱kra̱tu̱-yā | vi̱vasva̍te |
are̍jetām | roda̍sī̱ iti̍ | ho̱tṛ̱-vūrye̍ | asa̍ghnoḥ | bhā̱ram | aya̍jaḥ | ma̱haḥ | va̱so̱ iti̍ |
tvam | a̱gne̱ | mana̍ve | dyām | a̱vā̱śa̱ya̱ḥ | pu̱rū̱rava̍se | su̱-kṛte̍ | su̱kṛt-ta̍raḥ |
śvā̱treṇa̍ | yat | pi̱troḥ | mucya̍se | pari̍ | ā | tvā̱ | pūrva̍m | a̱na̱ya̱n | ā | apa̍ram | puna̱riti̍ |
tvam | a̱gne̱ | vṛ̱ṣa̱bhaḥ | pu̱ṣṭi̱-vardha̍naḥ | udya̍ta-sruce | bha̱va̱si̱ | śra̱vāyya̍ḥ |
yaḥ | ā-hu̍tim | pari̍ | veda̍ | vaṣa̍ṭ-kṛtim | eka̍-āyuḥ | agre̍ | viśa̍ḥ | ā̱-vivā̍sasi |
tvam | a̱gne̱ | vṛ̱ji̱na-va̍rtanim | nara̍m | sakma̍n | pi̱pa̱rṣi̱ | vi̱dathe̍ | vi̱-ca̱rṣa̱ṇe̱ |
yaḥ | śūra̍-sātā | pari̍-takmye | dhane̍ | da̱bhrebhi̍ḥ | ci̱t | sam-ṛ̍tā | haṁsi̍ | bhūya̍saḥ |
tvam | tam | a̱gne̱ | a̱mṛ̱ta̱-tve | u̱t-ta̱me | marta̍m | da̱dhā̱si̱ | śrava̍se | di̱ve-di̍ve |
yaḥ | ta̱tṛ̱ṣā̱ṇaḥ | u̱bhayā̍ya | janma̍ne | maya̍ḥ | kṛ̱ṇoṣi̍ | praya̍ḥ | ā | ca̱ | sū̱raye̍ |
tvam | na̱ḥ | a̱gne̱ | sa̱naye̍ | dhanā̍nām | ya̱śasa̍m | kā̱rum | kṛ̱ṇu̱hi̱ | stavā̍naḥ |
ṛ̱dhyāma̍ | karma̍ | a̱pasā̍ | nave̍na | de̱vaiḥ | dyā̱vā̱pṛ̱thi̱vī̱ iti̍ | pra | a̱va̱ta̱m | na̱ḥ |
tvam | na̱ḥ | a̱gne̱ | pi̱troḥ | u̱pa-sthe̍ | ā | de̱vaḥ | de̱veṣu̍ | a̱na̱va̱dya̱ | jāgṛ̍viḥ |
ta̱nū̱-kṛt | bo̱dhi̱ | pra-ma̍tiḥ | ca̱ | kā̱rave̍ | tvam | ka̱lyā̱ṇa̱ | vasu̍ | viśva̍m | ā | ū̱pi̱ṣe̱ |
tvam | a̱gne̱ | pra-ma̍tiḥ | tvam | pi̱tā | a̱si̱ | na̱ḥ | tvam | va̱ya̱ḥ-kṛt | tava̍ | jā̱maya̍ḥ | va̱yam |
sam | tvā̱ | rāya̍ḥ | śa̱tina̱ḥ | sam | sa̱ha̱sriṇa̍ḥ | su̱vīra̍m | ya̱nti̱ | vra̱ta̱-pām | a̱dā̱bhya̱ |
tvām | a̱gne̱ | pra̱tha̱mam | ā̱yum | ā̱yave̍ | de̱vāḥ | a̱kṛ̱ṇva̱n | nahu̍ṣasya | vi̱śpati̍m |
iḻā̍m | a̱kṛ̱ṇva̱n | manu̍ṣasya | śāsa̍nīm | pi̱tuḥ | yat | pu̱traḥ | mama̍kasya | jāya̍te |
tvam | na̱ḥ | a̱gne̱ | tava̍ | de̱va̱ | pā̱yu-bhi̍ḥ | ma̱ghona̍ḥ | ra̱kṣa̱ | ta̱nva̍ḥ | ca̱ | va̱ndya̱ |
trā̱tā | to̱kasya̍ | tana̍ye | gavā̍m | a̱si̱ | ani̍-meṣam | rakṣa̍māṇaḥ | tava̍ | vra̱te |
tvam | a̱gne̱ | yajya̍ve | pā̱yuḥ | anta̍raḥ | a̱ni̱ṣa̱ṅgāya̍ | ca̱tu̱ḥ-a̱kṣaḥ | i̱dhya̱se̱ |
yaḥ | rā̱ta-ha̍vyaḥ | a̱vṛ̱kāya̍ | dhāya̍se | kī̱reḥ | ci̱t | mantra̍m | mana̍sā | va̱noṣi̍ | tam |
tvam | a̱gne̱ | u̱ru̱-śaṁsā̍ya | vā̱ghate̍ | spā̱rham | yat | rekṇa̍ḥ | pa̱ra̱mam | va̱noṣi̍ | tat |
ā̱dhrasya̍ | ci̱t | pra-ma̍tiḥ | u̱cya̱se̱ | pi̱tā | pra | pāka̍m | śāssi̍ | pra | diśa̍ḥ | vi̱duḥ-ta̍raḥ |
tvam | a̱gne̱ | praya̍ta-dakṣiṇam | nara̍m | varma̍-iva | syū̱tam | pari̍ | pā̱si̱ | vi̱śvata̍ḥ |
svā̱du̱-kṣadmā̍ | yaḥ | va̱sa̱tau | syo̱na̱-kṛt | jī̱va̱-yā̱jam | yaja̍te | saḥ | u̱pa̱-mā | di̱vaḥ |
i̱mām | a̱gne̱ | śa̱raṇi̍m | mī̱mṛ̱ṣa̱ḥ | na̱ḥ | i̱mam | adhvā̍nam | yam | agā̍ma | dū̱rāt |
ā̱piḥ | pi̱tā | pra-ma̍tiḥ | so̱myānā̍m | bhṛmi̍ḥ | a̱si̱ | ṛ̱ṣi̱-kṛt | martyā̍nām |
ma̱nu̱ṣvat | a̱gne̱ | a̱ṅgi̱ra̱svat | a̱ṅgi̱ra̱ḥ | ya̱yā̱ti̱-vat | sada̍ne | pū̱rva̱-vat | śu̱ce̱ |
accha̍ | yā̱hi̱ | ā | va̱ha̱ | daivya̍m | jana̍m | ā | sā̱da̱ya̱ | ba̱rhiṣi̍ | yakṣi̍ | ca̱ | pri̱yam |
e̱tena̍ | a̱gne̱ | brahma̍ṇā | va̱vṛ̱dha̱sva̱ | śaktī̍ | vā̱ | yat | te̱ | ca̱kṛ̱ma | vi̱dā | vā̱ |
u̱ta | pra | ne̱ṣi̱ | a̱bhi | vasya̍ḥ | a̱smān | sam | na̱ḥ | sṛ̱ja̱ | su̱-ma̱tyā | vāja̍-vatyā |
indra̍sya | nu | vī̱ryā̍ṇi | pra | vo̱ca̱m | yāni̍ | ca̱kāra̍ | pra̱tha̱māni̍ | va̱jrī |
aha̍n | ahi̍m | anu̍ | a̱paḥ | ta̱ta̱rda̱ | pra | va̱kṣaṇā̍ḥ | a̱bhi̱na̱t | parva̍tānām |
aha̍n | ahi̍m | parva̍te | śi̱śri̱yā̱ṇam | tvaṣṭā̍ | a̱smai̱ | vajra̍m | sva̱rya̍m | ta̱ta̱kṣa̱ |
vā̱śrāḥ-i̍va | dhe̱nava̍ḥ | syanda̍mānāḥ | añja̍ḥ | sa̱mu̱dram | ava̍ | ja̱gmu̱ḥ | āpa̍ḥ |
vṛ̱ṣa̱-yamā̍ṇaḥ | a̱vṛ̱ṇī̱ta̱ | soma̍m | tri-ka̍drukeṣu | a̱pi̱ba̱t | su̱tasya̍ |
ā | sāya̍kam | ma̱gha-vā̍ | a̱da̱tta̱ | vajra̍m | aha̍n | e̱na̱m | pra̱tha̱ma̱-jām | ahī̍nām |
yat | i̱ndra̱ | aha̍n | pra̱tha̱ma̱-jām | ahī̍nām | āt | mā̱yinā̍m | ami̍nāḥ | pra | u̱ta | mā̱yāḥ |
āt | sūrya̍m | ja̱naya̍n | dyām | u̱ṣasa̍m | tā̱dītnā̍ | śatru̍m | na | kila̍ | vi̱vi̱tse̱ |
aha̍n | vṛ̱tram | vṛ̱tra̱-tara̍m | vi-a̍ṁsam | indra̍ḥ | vajre̍ṇa | ma̱ha̱tā | va̱dhena̍ |
skandhā̍ṁsi-iva | kuli̍śena | vi-vṛ̍kṇā | ahi̍ḥ | śa̱ya̱te̱ | u̱pa̱-pṛk | pṛ̱thi̱vyāḥ |
a̱yo̱ddhā-i̍va | du̱ḥ-mada̍ḥ | ā | hi | ju̱hve | ma̱hā̱-vī̱ram | tu̱vi̱-bā̱dham | ṛ̱jī̱ṣam |
na | a̱tā̱rī̱t | a̱sya̱ | sam-ṛ̍tim | va̱dhānā̍m | sam | ru̱jānā̍ḥ | pi̱pi̱ṣe̱ | indra̍-śatruḥ |
a̱pāt | a̱ha̱staḥ | a̱pṛ̱ta̱nya̱t | indra̍m | ā | a̱sya̱ | vajra̍m | adhi̍ | sānau̍ | ja̱ghā̱na̱ |
vṛṣṇa̍ḥ | vadhri̍ḥ | pra̱ti̱-māna̍m | bubhū̍ṣan | pu̱ru̱-trā | vṛ̱traḥ | a̱śa̱ya̱t | vi-a̍staḥ |
na̱dam | na | bhi̱nnam | a̱mu̱yā | śayā̍nam | mana̍ḥ | ruhā̍ṇāḥ | ati̍ | ya̱nti̱ | āpa̍ḥ |
yāḥ | ci̱t | vṛ̱traḥ | ma̱hi̱nā | pa̱ri̱-ati̍ṣṭhat | tāsā̍m | ahi̍ḥ | pa̱tsu̱ta̱ḥ-śīḥ | ba̱bhū̱va̱ |
nī̱cā-va̍yāḥ | a̱bha̱va̱t | vṛ̱tra-pu̍trā | indra̍ḥ | a̱syā̱ḥ | ava̍ | vadha̍ḥ | ja̱bhā̱ra̱ |
ut-ta̍rā | sūḥ | adha̍raḥ | pu̱traḥ | ā̱sī̱t | dānu̍ḥ | śa̱ye̱ | sa̱ha-va̍tsā | na | dhe̱nuḥ |
ati̍ṣṭhantīnām | a̱ni̱-ve̱śa̱nānā̍m | kāṣṭhā̍nām | madhye̍ | ni-hi̍tam | śarī̍ram |
vṛ̱trasya̍ | ni̱ṇyam | vi | ca̱ra̱nti̱ | āpa̍ḥ | dī̱rgham | tama̍ḥ | ā | a̱śa̱ya̱t | indra̍-śatruḥ |
dā̱sa-pa̍tnīḥ | ahi̍-gopāḥ | a̱ti̱ṣṭha̱n | ni-ru̍ddhāḥ | āpa̍ḥ | pa̱ṇinā̍-iva | gāva̍ḥ |
a̱pām | bila̍m | api̍-hitam | yat | āsī̍t | vṛ̱tram | ja̱gha̱nvān | apa̍ | tat | va̱vā̱ra̱ |
aśvya̍ḥ | vāra̍ḥ | a̱bha̱va̱ḥ | tat | i̱ndra̱ | sṛ̱ke | yat | tvā̱ | pra̱ti̱-aha̍n | de̱vaḥ | eka̍ḥ |
aja̍yaḥ | gāḥ | aja̍yaḥ | śū̱ra̱ | soma̍m | ava̍ | a̱sṛ̱ja̱ḥ | sarta̍ve | sa̱pta | sindhū̍n |
na | a̱smai̱ | vi̱-dyut | na | ta̱nya̱tuḥ | si̱se̱dha̱ | na | yām | miha̍m | aki̍rat | hrā̱duni̍m | ca̱ |
indra̍ḥ | ca̱ | yat | yu̱yu̱dhāte̱ iti̍ | ahi̍ḥ | ca̱ | u̱ta | a̱pa̱rībhya̍ḥ | ma̱gha-vā̍ | vi | ji̱gye̱ |
ahe̍ḥ | yā̱tāra̍m | kam | a̱pa̱śya̱ḥ | i̱ndra̱ | hṛ̱di | yat | te̱ | ja̱ghnuṣa̍ḥ | bhīḥ | aga̍cchat |
nava̍ | ca̱ | yat | na̱va̱tim | ca̱ | srava̍ntīḥ | śye̱naḥ | na | bhī̱taḥ | ata̍raḥ | rajā̍ṁsi |
indra̍ḥ | yā̱taḥ | ava̍-sitasya | rājā̍ | śama̍sya | ca̱ | śṛ̱ṅgiṇa̍ḥ | vajra̍-bāhuḥ |
saḥ | it | ū̱m̐ iti̍ | rājā̍ | kṣa̱ya̱ti̱ | ca̱rṣa̱ṇī̱nām | a̱rān | na | ne̱miḥ | pari̍ | tā | ba̱bhū̱va̱ |
ā | i̱ta̱ | ayā̍ma | upa̍ | ga̱vyanta̍ḥ | indra̍m | a̱smāka̍m | su | pra-ma̍tim | va̱vṛ̱dhā̱ti̱ |
a̱nā̱mṛ̱ṇaḥ | ku̱vit | āt | a̱sya | rā̱yaḥ | gavā̍m | keta̍m | para̍m | ā̱-varja̍te | na̱ḥ |
upa̍ | it | a̱ham | dha̱na̱-dām | apra̍ti-itam | juṣṭā̍m | na | śye̱naḥ | va̱sa̱tim | pa̱tā̱mi̱ |
indra̍m | na̱ma̱syan | u̱pa̱-mebhi̍ḥ | a̱rkaiḥ | yaḥ | sto̱tṛ-bhya̍ḥ | havya̍ḥ | asti̍ | yāma̍n |
ni | sarva̍-senaḥ | i̱ṣu̱-dhīn | a̱sa̱kta̱ | sam | a̱ryaḥ | gāḥ | a̱ja̱ti̱ | yasya̍ | vaṣṭi̍ |
co̱ṣkū̱yamā̍ṇaḥ | i̱ndra̱ | bhūri̍ | vā̱mam | mā | pa̱ṇiḥ | bhū̱ḥ | a̱smat | adhi̍ | pra̱-vṛ̱ddha̱ |
vadhī̍ḥ | hi | dasyu̍m | dha̱nina̍m | gha̱nena̍ | eka̍ḥ | cara̍n | u̱pa̱-śā̱kebhi̍ḥ | i̱ndra̱ |
dhano̍ḥ | adhi̍ | vi̱ṣu̱ṇak | te | vi | ā̱ya̱n | aya̍jvānaḥ | sa̱na̱kāḥ | pra-i̍tim | ī̱yu̱ḥ |
parā̍ | ci̱t | śī̱rṣā | va̱vṛ̱ju̱ḥ | te̱ | i̱ndra̱ | aya̍jvānaḥ | yajva̍-bhiḥ | spardha̍mānāḥ |
pra | yat | di̱vaḥ | ha̱ri̱-va̱ḥ | sthā̱ta̱ḥ | u̱gra̱ | niḥ | a̱vra̱tān | a̱dha̱ma̱ḥ | roda̍syoḥ |
ayu̍yutsan | a̱na̱va̱dyasya̍ | senā̍m | ayā̍tayanta | kṣi̱taya̍ḥ | nava̍-gvāḥ |
vṛ̱ṣa̱-yudha̍ḥ | na | vadhra̍yaḥ | niḥ-a̍ṣṭāḥ | pra̱vat-bhi̍ḥ | indrā̍t | ci̱taya̍ntaḥ | ā̱ya̱n |
tvam | e̱tān | ru̱da̱taḥ | jakṣa̍taḥ | ca̱ | ayo̍dhayaḥ | raja̍saḥ | i̱ndra̱ | pā̱re |
ava̍ | a̱da̱ha̱ḥ | di̱vaḥ | ā | dasyu̍m | u̱ccā | pra | su̱nva̱taḥ | stu̱va̱taḥ | śaṁsa̍m | ā̱va̱ḥ |
ca̱kā̱ṇāsa̍ḥ | pa̱ri̱-naha̍m | pṛ̱thi̱vyāḥ | hira̍ṇyena | ma̱ṇinā̍ | śumbha̍mānāḥ |
na | hi̱nvā̱nāsa̍ḥ | ti̱ti̱ru̱ḥ | te | indra̍m | pari̍ | spaśa̍ḥ | a̱da̱dhā̱t | sūrye̍ṇa |
pari̍ | yat | i̱ndra̱ | roda̍sī̱ iti̍ | u̱bhe iti̍ | abu̍bhojīḥ | ma̱hi̱nā | vi̱śvata̍ḥ | sī̱m |
ama̍nyamānān | a̱bhi | manya̍mānaiḥ | niḥ | bra̱hma-bhi̍ḥ | a̱dha̱ma̱ḥ | dasyu̍m | i̱ndra̱ |
na | ye | di̱vaḥ | pṛ̱thi̱vyāḥ | anta̍m | ā̱puḥ | na | mā̱yābhi̍ḥ | dha̱na̱-dām | pa̱ri̱-abhū̍van |
yuja̍m | vajra̍m | vṛ̱ṣa̱bhaḥ | ca̱kre̱ | indra̍ḥ | niḥ | jyoti̍ṣā | tama̍saḥ | gāḥ | a̱dhu̱kṣa̱t |
anu̍ | sva̱dhām | a̱kṣa̱ra̱n | āpa̍ḥ | a̱sya̱ | ava̍rdhata | madhye̍ | ā | nā̱vyā̍nām |
sa̱dhrī̱cīne̍na | mana̍sā | tam | indra̍ḥ | oji̍ṣṭhena | hanma̍nā | a̱ha̱n | a̱bhi | dyūn |
ni | a̱vi̱dhya̱t | i̱lī̱biśa̍sya | dṛ̱ḻhā | vi | śṛ̱ṅgiṇa̍m | a̱bhi̱na̱t | śuṣṇa̍m | indra̍ḥ |
yāva̍t | tara̍ḥ | ma̱gha̱-va̱n | yāva̍t | oja̍ḥ | vajre̍ṇa | śatru̍m | a̱va̱dhī̱ḥ | pṛ̱ta̱nyum |
a̱bhi | si̱dhmaḥ | a̱ji̱gā̱t | a̱sya̱ | śatrū̍n | vi | ti̱gmena̍ | vṛ̱ṣa̱bheṇa̍ | pura̍ḥ | a̱bhe̱t |
sam | vajre̍ṇa | a̱sṛ̱ja̱t | vṛ̱tram | indra̍ḥ | pra | svām | ma̱tim | a̱ti̱ra̱t | śāśa̍dānaḥ |
āva̍ḥ | kutsa̍m | i̱ndra̱ | yasmi̍n | cā̱kan | pra | ā̱va̱ḥ | yudhya̍ntam | vṛ̱ṣa̱bham | daśa̍-dyum |
śa̱pha-cyu̍taḥ | re̱ṇuḥ | na̱kṣa̱ta̱ | dyām | ut | śvai̱tre̱yaḥ | nṛ̱-sahyā̍ya | ta̱sthau̱ |
āva̍ḥ | śama̍m | vṛ̱ṣa̱bham | tugryā̍su | kṣe̱tra̱-je̱ṣe | ma̱gha̱-va̱n | śvitrya̍m | gām |
jyok | ci̱t | atra̍ | ta̱sthi̱-vāṁsa̍ḥ | a̱kra̱n | śa̱tru̱-ya̱tām | adha̍rā | veda̍nā | a̱ka̱ritya̍kaḥ |
triḥ | ci̱t | na̱ḥ | a̱dya | bha̱va̱ta̱m | na̱ve̱da̱sā̱ | vi̱-bhuḥ | vā̱m | yāma̍ḥ | u̱ta | rā̱tiḥ | a̱śvi̱nā̱ |
yu̱voḥ | hi | ya̱ntram | hi̱myā-i̍va | vāsa̍saḥ | a̱bhi̱-ā̱ya̱ṁsenyā̍ | bha̱va̱ta̱m | ma̱nī̱ṣi-bhi̍ḥ |
traya̍ḥ | pa̱vaya̍ḥ | ma̱dhu̱-vāhe̍na | rathe̍ | soma̍sya | ve̱nām | anu̍ | viśve̍ | it | vi̱du̱ḥ |
traya̍ḥ | ska̱mbhāsa̍ḥ | ska̱mi̱tāsa̍ḥ | ā̱-rabhe̍ | triḥ | nakta̍m | yā̱thaḥ | triḥ | ū̱m̐ iti̍ | a̱śvi̱nā̱ | divā̍ |
sa̱mā̱ne | aha̍n | triḥ | a̱va̱dya̱-go̱ha̱nā̱ | triḥ | a̱dya | ya̱jñam | madhu̍nā | mi̱mi̱kṣa̱ta̱m |
triḥ | vāja̍-vatīḥ | iṣa̍ḥ | a̱śvi̱nā̱ | yu̱vam | do̱ṣāḥ | a̱smabhya̍m | u̱ṣasa̍ḥ | ca̱ | pi̱nva̱ta̱m |
triḥ | va̱rtiḥ | yā̱ta̱m | triḥ | anu̍-vrate | jane̍ | triḥ | su̱pra̱-a̱vye̍ | tre̱dhā-i̍va | śi̱kṣa̱ta̱m |
triḥ | nā̱ndya̍m | va̱ha̱ta̱m | a̱śvi̱nā̱ | yu̱vam | triḥ | pṛkṣa̍ḥ | a̱sme iti̍ | a̱kṣarā̍-iva | pi̱nva̱ta̱m |
triḥ | na̱ḥ | ra̱yim | va̱ha̱ta̱m | a̱śvi̱nā̱ | yu̱vam | triḥ | de̱va-tā̍tā | triḥ | u̱ta | a̱va̱ta̱m | dhiya̍ḥ |
triḥ | sau̱bha̱ga̱-tvam | triḥ | u̱ta | śravā̍ṁsi | na̱ḥ | tri̱-stham | vā̱m | sūre̍ | du̱hi̱tā | ā | ru̱ha̱t | ratha̍m |
triḥ | na̱ḥ | a̱śvi̱nā̱ | di̱vyāni̍ | bhe̱ṣa̱jā | triḥ | pārthi̍vān | triḥ | ū̱m̐ iti̍ | da̱tta̱m | a̱t-bhyaḥ |
o̱māna̍m | śa̱m-yoḥ | mama̍kāya | sū̱nave̍ | tri̱-dhātu̍ | śarma̍ | va̱ha̱ta̱m | śu̱bha̱ḥ | pa̱tī̱ iti̍ |
triḥ | na̱ḥ | a̱śvi̱nā̱ | ya̱ja̱tā | di̱ve-di̍ve | pari̍ | tri̱-dhātu̍ | pṛ̱thi̱vīm | a̱śā̱ya̱ta̱m |
ti̱sraḥ | nā̱sa̱tyā̱ | ra̱thyā̱ | pa̱rā̱-vata̍ḥ | ā̱tmā-i̍va | vāta̍ḥ | svasa̍rāṇi | ga̱ccha̱ta̱m |
triḥ | ā̱śvi̱nā̱ | sindhu̍-bhiḥ | sa̱ptamā̍tṛ-bhiḥ | traya̍ḥ | ā̱-hā̱vāḥ | tre̱dhā | ha̱viḥ | kṛ̱tam |
ti̱sraḥ | pṛ̱thi̱vīḥ | u̱pari̍ | pra̱vā | di̱vaḥ | nāka̍m | ra̱kṣe̱the̱ iti̍ | dyu-bhi̍ḥ | a̱ktu-bhi̍ḥ | hi̱tam |
kva̍ | trī | ca̱krā | tri̱-vṛta̍ḥ | ratha̍sya | kva̍ | traya̍ḥ | va̱ndhura̍ḥ | ye | sa-nī̍ḻāḥ |
ka̱dā | yoga̍ḥ | vā̱jina̍ḥ | rāsa̍bhasya | yena̍ | ya̱jñam | nā̱sa̱tyā̱ | u̱pa̱-yā̱thaḥ |
ā | nā̱sa̱tyā̱ | gaccha̍tam | hū̱yate̍ | ha̱viḥ | madhva̍ḥ | pi̱ba̱ta̱m | ma̱dhu̱-pebhi̍ḥ | ā̱sa-bhi̍ḥ |
yu̱voḥ | hi | pūrva̍m | sa̱vi̱tā | u̱ṣasa̍ḥ | ratha̍m | ṛ̱tāya̍ | ci̱tram | ghṛ̱ta-va̍ntam | iṣya̍ti |
ā | nā̱sa̱tyā̱ | tri̱-bhiḥ | e̱kā̱da̱śaiḥ | i̱ha | de̱vebhi̍ḥ | yā̱ta̱m | ma̱dhu̱-peya̍m | a̱śvi̱nā̱ |
pra | āyu̍ḥ | tāri̍ṣṭam | niḥ | rapā̍ṁsi | mṛ̱kṣa̱ta̱m | sedha̍tam | dveṣa̍ḥ | bhava̍tam | sa̱cā̱-bhuvā̍ |
ā | na̱ḥ | a̱śvi̱nā̱ | tri̱-vṛtā̍ | rathe̍na | a̱rvāñca̍m | ra̱yim | va̱ha̱ta̱m | su̱-vīra̍m |
śṛ̱ṇvantā̍ | vā̱m | ava̍se | jo̱ha̱vī̱mi̱ | vṛ̱dhe | ca̱ | na̱ḥ | bha̱va̱ta̱m | vāja̍-sātau |
hvayā̍mi | a̱gnim | pra̱tha̱mam | sva̱staye̍ | hvayā̍mi | mi̱trāvaru̍ṇau | i̱ha | ava̍se |
hvayā̍mi | rātrī̍m | jaga̍taḥ | ni̱-veśa̍nīm | hvayā̍mi | de̱vam | sa̱vi̱tāra̍m | ū̱taye̍ |
ā | kṛ̱ṣṇena̍ | raja̍sā | varta̍mānaḥ | ni̱-ve̱śaya̍n | a̱mṛta̍m | martya̍m | ca̱ |
hi̱ra̱ṇyaye̍na | sa̱vi̱tā | rathe̍na | ā | de̱vaḥ | yā̱ti̱ | bhuva̍nāni | paśya̍n |
yāti̍ | de̱vaḥ | pra̱-vatā̍ | yāti̍ | u̱t-vatā̍ | yāti̍ | śu̱bhrābhyā̍m | ya̱ja̱taḥ | hari̍-bhyām |
ā | de̱vaḥ | yā̱ti̱ | sa̱vi̱tā | pa̱rā̱-vata̍ḥ | apa̍ | viśvā̍ | du̱ḥ-i̱tā | bādha̍mānaḥ |
a̱bhi-vṛ̍tam | kṛśa̍naiḥ | vi̱śva-rū̍pa̱m | hira̍ṇya-śamyam | ya̱ja̱taḥ | bṛ̱hanta̍m |
ā | a̱sthā̱t | ratha̍m | sa̱vi̱tā | ci̱tra-bhā̍nuḥ | kṛ̱ṣṇā | rajā̍ṁsi | tavi̍ṣīm | dadhā̍naḥ |
vi | janā̍n | śyā̱vāḥ | śi̱ti̱-pāda̍ḥ | a̱khya̱n | ratha̍m | hira̍ṇya-praügam | vaha̍ntaḥ |
śaśva̍t | viśa̍ḥ | sa̱vi̱tuḥ | daivya̍sya | u̱pa-sthe̍ | viśvā̍ | bhuva̍nāni | ta̱sthu̱ḥ |
ti̱sraḥ | dyāva̍ḥ | sa̱vi̱tuḥ | dvau | u̱pa-sthā̍ | ekā̍ | ya̱masya̍ | bhuva̍ne | vi̱rā̱ṣāṭ |
ā̱ṇim | na | rathya̍m | a̱mṛtā̍ | adhi̍ | ta̱sthu̱ḥ | i̱ha | bra̱vī̱tu̱ | yaḥ | ū̱m̐ iti̍ | tat | cike̍tat |
vi | su̱-pa̱rṇaḥ | a̱ntari̍kṣāṇi | a̱khya̱t | ga̱bhī̱ra-ve̍pāḥ | asu̍raḥ | su̱-nī̱thaḥ |
kva̍ | i̱dānī̍m | sūrya̍ḥ | kaḥ | ci̱ke̱ta̱ | ka̱ta̱mām | dyām | ra̱śmiḥ | a̱sya̱ | ā | ta̱tā̱na̱ |
a̱ṣṭau | vi | a̱khya̱t | ka̱kubha̍ḥ | pṛ̱thi̱vyāḥ | trī | dhanva̍ | yoja̍nā | sa̱pta | sindhū̍n |
hi̱ra̱ṇya̱-a̱kṣaḥ | sa̱vi̱tā | de̱vaḥ | ā | a̱gā̱t | dadha̍t | ratnā̍ | dā̱śuṣe̍ | vāryā̍ṇi |
hira̍ṇya-pāṇiḥ | sa̱vi̱tā | vi-ca̍rṣaṇiḥ | u̱bhe iti̍ | dyāvā̍pṛthi̱vī iti̍ | a̱ntaḥ | ī̱ya̱te̱ |
apa̍ | amī̍vām | bādha̍te | veti̍ | sūrya̍m | a̱bhi | kṛ̱ṣṇena̍ | raja̍sā | dyām | ṛ̱ṇo̱ti̱ |
hira̍ṇya-hastaḥ | asu̍raḥ | su̱-nī̱thaḥ | su̱-mṛ̱ḻī̱kaḥ | sva-vā̍n | yā̱tu̱ | a̱rvāṅ |
a̱pa̱-sedha̍n | ra̱kṣasa̍ḥ | yā̱tu̱-dhānā̍n | asthā̍t | de̱vaḥ | pra̱ti̱-do̱ṣam | gṛ̱ṇā̱naḥ |
ye | te̱ | panthā̍ḥ | sa̱vi̱ta̱riti̍ | pū̱rvyāsa̍ḥ | a̱re̱ṇava̍ḥ | su-kṛ̍tāḥ | a̱ntari̍kṣe |
tebhi̍ḥ | na̱ḥ | a̱dya | pa̱thi-bhi̍ḥ | su̱-gebhi̍ḥ | rakṣa̍ | ca̱ | na̱ḥ | adhi̍ | ca̱ | brū̱hi̱ | de̱va̱ |
pra | va̱ḥ | ya̱hvam | pu̱rū̱ṇām | vi̱śām | de̱va̱-ya̱tīnā̍m |
a̱gnim | su̱-u̱ktebhi̍ḥ | vaca̍ḥ-bhiḥ | ī̱ma̱he̱ | yam | sī̱m | it | a̱nye | īḻa̍te |
janā̍saḥ | a̱gnim | da̱dhi̱re̱ | sa̱ha̱ḥ-vṛdha̍m | ha̱viṣma̍ntaḥ | vi̱dhe̱ma̱ | te̱ |
saḥ | tvam | na̱ḥ | a̱dya | su̱-manā̍ḥ | i̱ha | a̱vi̱tā | bhava̍ | vāje̍ṣu | sa̱ntya̱ |
pra | tvā̱ | dū̱tam | vṛ̱ṇī̱ma̱he̱ | hotā̍ram | vi̱śva-ve̍dasam |
ma̱haḥ | te̱ | sa̱taḥ | vi | ca̱ra̱nti̱ | a̱rcaya̍ḥ | di̱vi | spṛ̱śa̱nti̱ | bhā̱nava̍ḥ |
de̱vāsa̍ḥ | tvā̱ | varu̍ṇaḥ | mi̱traḥ | a̱rya̱mā | sam | dū̱tam | pra̱tnam | i̱ndha̱te̱ |
viśva̍m | saḥ | a̱gne̱ | ja̱ya̱ti̱ | tvayā̍ | dhana̍m | yaḥ | te̱ | da̱dāśa̍ | martya̍ḥ |
ma̱ndraḥ | hotā̍ | gṛ̱ha-pa̍tiḥ | agne̍ | dū̱taḥ | vi̱śām | a̱si̱ |
tve iti̍ | viśvā̍ | sam-ga̍tāni | vra̱tā | dhru̱vā | yāni̍ | de̱vāḥ | akṛ̍ṇvata |
tve iti̍ | it | a̱gne̱ | su̱-bhage̍ | ya̱vi̱ṣṭhya̱ | viśva̍m | ā | hū̱ya̱te̱ | ha̱viḥ |
saḥ | tvam | na̱ḥ | a̱dya | su̱-manā̍ḥ | u̱ta | a̱pa̱ram | yakṣi̍ | de̱vān | su̱-vīryā̍ |
tam | gha̱ | ī̱m | i̱tthā | na̱ma̱svina̍ḥ | upa̍ | sva̱-rāja̍m | ā̱sa̱te̱ |
hotrā̍bhiḥ | a̱gnim | manu̍ṣaḥ | sam | i̱ndha̱te̱ | ti̱ti̱rvāṁsa̍ḥ | ati̍ | sridha̍ḥ |
ghnanta̍ḥ | vṛ̱tram | a̱ta̱ra̱n | roda̍sī̱ iti̍ | a̱paḥ | u̱ru | kṣayā̍ya | ca̱kri̱re̱ |
bhuva̍t | kaṇve̍ | vṛṣā̍ | dyu̱mnī | ā-hu̍taḥ | kranda̍t | aśva̍ḥ | go-i̍ṣṭiṣu |
sam | sī̱da̱sva̱ | ma̱hān | a̱si̱ | śoca̍sva | de̱va̱-vīta̍maḥ |
vi | dhū̱mam | a̱gne̱ | a̱ru̱ṣam | mi̱ye̱dhya̱ | sṛ̱ja | pra̱-śa̱sta̱ | da̱rśa̱tam |
yam | tvā̱ | de̱vāsa̍ḥ | mana̍ve | da̱dhuḥ | i̱ha | yaji̍ṣṭham | ha̱vya̱-vā̱ha̱na̱ |
yam | kaṇva̍ḥ | medhya̍-atithiḥ | dha̱na̱-spṛta̍m | yam | vṛṣā̍ | yam | u̱pa̱-stu̱taḥ |
yam | a̱gnim | medhya̍-atithiḥ | kaṇva̍ḥ | ī̱dhe | ṛ̱tāt | adhi̍ |
tasya̍ | pra | iṣa̍ḥ | dī̱di̱yu̱ḥ | tam | i̱māḥ | ṛca̍ḥ | tam | a̱gnim | va̱rdha̱yā̱ma̱si̱ |
rā̱yaḥ | pū̱rdhi̱ | sva̱dhā̱-va̱ḥ | asti̍ | hi | te̱ | agne̍ | de̱veṣu̍ | āpya̍m |
tvam | vāja̍sya | śrutya̍sya | rā̱ja̱si̱ | saḥ | na̱ḥ | mṛ̱ḻa̱ | ma̱hān | a̱si̱ |
ū̱rdhvaḥ | ū̱m̐ iti̍ | su | na̱ḥ | ū̱taye̍ | tiṣṭha̍ | de̱vaḥ | na | sa̱vi̱tā |
ū̱rdhvaḥ | vāja̍sya | sani̍tā | yat | a̱ñji-bhi̍ḥ | vā̱ghat-bhi̍ḥ | vi̱-hvayā̍mahe |
ū̱rdhvaḥ | na̱ḥ | pā̱hi̱ | aṁha̍saḥ | ni | ke̱tunā̍ | viśva̍m | sam | a̱triṇa̍m | da̱ha̱ |
kṛ̱dhi | na̱ḥ | ū̱rdhvān | ca̱rathā̍ya | jī̱vase̍ | vi̱dāḥ | de̱veṣu̍ | na̱ḥ | duva̍ḥ |
pā̱hi | na̱ḥ | a̱gne̱ | ra̱kṣasa̍ḥ | pā̱hi | dhū̱rteḥ | arā̍vṇaḥ |
pā̱hi | riṣa̍taḥ | u̱ta | vā̱ | jighā̍ṁsataḥ | bṛha̍dbhāno̱ iti̱ bṛha̍t-bhāno | yavi̍ṣṭhya |
gha̱nā-i̍va | viṣva̍k | vi | ja̱hi̱ | arā̍vṇaḥ | tapu̍ḥ-jambha | yaḥ | a̱sma̱-dhruk |
yaḥ | martya̍ḥ | śiśī̍te | ati̍ | a̱ktu-bhi̍ḥ | mā | na̱ḥ | saḥ | ri̱puḥ | ī̱śa̱ta̱ |
a̱gniḥ | va̱vne̱ | su̱-vīrya̍m | a̱gniḥ | kaṇvā̍ya | saubha̍gam |
a̱gniḥ | pra | ā̱va̱t | mi̱trā | u̱ta | medhya̍-atithim | a̱gniḥ | sā̱tau | u̱pa̱-stu̱tam |
a̱gninā̍ | tu̱rvaśa̍m | yadu̍m | pa̱rā̱-vata̍ḥ | u̱gra-de̍vam | ha̱vā̱ma̱he̱ |
a̱gniḥ | na̱ya̱t | nava̍-vāstvam | bṛ̱hat-ra̍tham | tu̱rvīti̍m | dasya̍ve | saha̍ḥ |
ni | tvām | a̱gne̱ | manu̍ḥ | da̱dhe̱ | jyoti̍ḥ | janā̍ya | śaśva̍te |
dī̱detha̍ | kaṇve̍ | ṛ̱ta-jā̍taḥ | u̱kṣi̱taḥ | yam | na̱ma̱syanti̍ | kṛ̱ṣṭaya̍ḥ |
tve̱ṣāsa̍ḥ | a̱gneḥ | ama̍-vantaḥ | a̱rcaya̍ḥ | bhī̱māsa̍ḥ | na | prati̍-itaye |
ra̱kṣa̱svina̍ḥ | sada̍m | it | yā̱tu̱-māva̍taḥ | viśva̍m | sam | a̱triṇa̍m | da̱ha̱ |
krī̱ḻam | va̱ḥ | śardha̍ḥ | māru̍tam | a̱na̱rvāṇa̍m | ra̱the̱-śubha̍m |
kaṇvā̍ḥ | a̱bhi | pra | gā̱ya̱ta̱ |
ye | pṛṣa̍tībhiḥ | ṛ̱ṣṭi-bhi̍ḥ | sā̱kam | vāśī̍bhiḥ | a̱ñji-bhi̍ḥ |
ajā̍yanta | sva-bhā̍navaḥ |
i̱ha-i̍va | śṛ̱ṇve̱ | e̱ṣā̱m | kaśā̍ḥ | haste̍ṣu | yat | vadā̍n |
ni | yāma̍n | ci̱tram | ṛ̱ñja̱te̱ |
pra | va̱ḥ | śardhā̍ya | ghṛṣva̍ye | tve̱ṣa-dyu̍mnāya | śu̱ṣmiṇe̍ |
de̱vatta̍m | brahma̍ | gā̱ya̱ta̱ |
pra | śa̱ṁsa̱ | goṣu̍ | aghnya̍m | krī̱ḻam | yat | śardha̍ḥ | māru̍tam |
jambhe̍ | rasa̍sya | va̱vṛ̱dhe̱ |
kaḥ | va̱ḥ | varṣi̍ṣṭhaḥ | ā | na̱ra̱ḥ | di̱vaḥ | ca̱ | gmaḥ | ca̱ | dhū̱ta̱ya̱ḥ |
yat | sī̱m | anta̍m | na | dhū̱nu̱tha |
ni | va̱ḥ | yāmā̍ya | mānu̍ṣaḥ | da̱dhre | u̱grāya̍ | ma̱nyave̍ |
jihī̍ta | parva̍taḥ | gi̱riḥ |
yeṣā̍m | ajme̍ṣu | pṛ̱thi̱vī | ju̱ju̱rvān-i̍va | vi̱śpati̍ḥ |
bhi̱yā | yāme̍ṣu | reja̍te |
sthi̱ram | hi | jāna̍m | e̱ṣā̱m | vaya̍ḥ | mā̱tuḥ | niḥ-e̍tave |
yat | sī̱m | anu̍ | dvi̱tā | śava̍ḥ |
ut | ū̱m̐ iti̍ | tye | sū̱nava̍ḥ | gira̍ḥ | kāṣṭhā̍ḥ | ajme̍ṣu | a̱tna̱ta̱ |
vā̱śrāḥ | a̱bhi̱-jñu | yāta̍ve |
tyam | ci̱t | gha̱ | dī̱rgham | pṛ̱thum | mi̱haḥ | napā̍tam | amṛ̍dhram |
pra | cya̱va̱ya̱nti̱ | yāma̍-bhiḥ |
maru̍taḥ | yat | ha̱ | va̱ḥ | bala̍m | janā̍n | a̱cu̱cya̱vī̱ta̱na̱ |
gi̱rīn | a̱cu̱cya̱vī̱ta̱na̱ |
yat | ha̱ | yānti̍ | ma̱ruta̍ḥ | sam | ha̱ | bru̱va̱te̱ | adhva̍n | ā |
śṛ̱ṇoti̍ | kaḥ | ci̱t | e̱ṣā̱m |
pra | yā̱ta̱ | śībha̍m | ā̱śu-bhi̍ḥ | santi̍ | kaṇve̍ṣu | va̱ḥ | duva̍ḥ |
tatro̱ iti̍ | su | mā̱da̱yā̱dhvai̱ |
asti̍ | hi | sma̱ | madā̍ya | va̱ḥ | smasi̍ | sma̱ | va̱yam | e̱ṣā̱m |
viśva̍m | ci̱t | āyu̍ḥ | jī̱vase̍ |
kat | ha̱ | nū̱nam | ka̱dha̱-pri̱ya̱ḥ | pi̱tā | pu̱tram | na | hasta̍yoḥ |
da̱dhi̱dhve | vṛ̱kta̱-ba̱rhi̱ṣa̱ḥ |
kva̍ | nū̱nam | kat | va̱ḥ | artha̍m | ganta̍ | di̱vaḥ | na | pṛ̱thi̱vyāḥ |
kva̍ | va̱ḥ | gāva̍ḥ | na | ra̱ṇya̱nti̱ |
kva̍ | va̱ḥ | su̱mnā | navyā̍ṁsi | maru̍taḥ | kva̍ | su̱vi̱tā |
kvo̱3̱̍ iti̍ | viśvā̍ni | saubha̍gā |
yat | yū̱yam | pṛ̱śni̱-mā̱ta̱ra̱ḥ | martā̍saḥ | syāta̍na |
sto̱tā | va̱ḥ | a̱mṛta̍ḥ | syā̱t |
mā | va̱ḥ | mṛ̱gaḥ | na | yava̍se | ja̱ri̱tā | bhū̱t | ajo̍ṣyaḥ |
pa̱thā | ya̱masya̍ | gā̱t | upa̍ |
mo iti̍ | su | na̱ḥ | parā̍-parā | niḥ-ṛ̍tiḥ | du̱ḥ-hanā̍ | va̱dhī̱t |
pa̱dī̱ṣṭa | tṛṣṇa̍yā | sa̱ha |
sa̱tyam | tve̱ṣāḥ | ama̍-vantaḥ | dhanva̍n | ci̱t | ā | ru̱driyā̍saḥ |
miha̍m | kṛ̱ṇva̱nti̱ | a̱vā̱tām |
vā̱śrā-i̍va | vi̱-dyut | mi̱mā̱ti̱ | va̱tsam | na | mā̱tā | si̱sa̱kti̱ |
yat | e̱ṣā̱m | vṛ̱ṣṭiḥ | asa̍rji |
divā̍ | ci̱t | tama̍ḥ | kṛ̱ṇva̱nti̱ | pa̱rjanye̍na | u̱da̱-vā̱hena̍ |
yat | pṛ̱thi̱vīm | vi̱-u̱ndanti̍ |
adha̍ | sva̱nāt | ma̱rutā̍m | viśva̍m | ā | sadma̍ | pārthi̍vam |
are̍janta | pra | mānu̍ṣāḥ |
maru̍taḥ | vī̱ḻu̱pā̱ṇi-bhi̍ḥ | ci̱trāḥ | rodha̍svatīḥ | anu̍ |
yā̱ta | ī̱m | akhi̍drayāma-bhiḥ |
sthi̱rāḥ | va̱ḥ | sa̱ntu̱ | ne̱maya̍ḥ | rathā̍ḥ | aśvā̍saḥ | e̱ṣā̱m |
su-sa̍ṁskṛtāḥ | a̱bhīśa̍vaḥ |
accha̍ | va̱da̱ | tanā̍ | gi̱rā | ja̱rāyai̍ | brahma̍ṇaḥ | pati̍m |
a̱gnim | mi̱tram | na | da̱rśa̱tam |
mi̱mī̱hi | śloka̍m | ā̱sye̍ | pa̱rjanya̍ḥ-iva | ta̱ta̱na̱ḥ |
gāya̍ | gā̱ya̱tram | u̱kthya̍m |
vanda̍sva | māru̍tam | ga̱ṇam | tve̱ṣam | pa̱na̱syum | a̱rkiṇa̍m |
a̱sme iti̍ | vṛ̱ddhāḥ | a̱sa̱n | i̱ha |
pra | yat | i̱tthā | pa̱rā̱-vata̍ḥ | śo̱ciḥ | na | māna̍m | asya̍tha |
kasya̍ | kratvā̍ | ma̱ru̱ta̱ḥ | kasya̍ | varpa̍sā | kam | yā̱tha̱ | kam | ha̱ | dhū̱ta̱ya̱ḥ |
sthi̱rā | va̱ḥ | sa̱ntu̱ | āyu̍dhā | pa̱rā̱-nude̍ | vī̱ḻu | u̱ta | pra̱ti̱-skabhe̍ |
yu̱ṣmāka̍m | a̱stu̱ | tavi̍ṣī | panī̍yasī | mā | martya̍sya | mā̱yina̍ḥ |
parā̍ | ha̱ | yat | sthi̱ram | ha̱tha | nara̍ḥ | va̱rtaya̍tha | gu̱ru |
vi | yā̱tha̱na̱ | va̱nina̍ḥ | pṛ̱thi̱vyāḥ | vi | āśā̍ḥ | parva̍tānām |
na̱hi | va̱ḥ | śatru̍ḥ | vi̱vi̱de | adhi̍ | dyavi̍ | na | bhūmyā̍m | ri̱śā̱da̱sa̱ḥ |
yu̱ṣmāka̍m | a̱stu̱ | tavi̍ṣī | tanā̍ | yu̱jā | rudrā̍saḥ | nu | ci̱t | ā̱-dhṛṣe̍ |
pra | ve̱pa̱ya̱nti̱ | parva̍tān | vi | vi̱ñca̱nti̱ | vana̱spatī̍n |
pro iti̍ | ā̱ra̱ta̱ | ma̱ru̱ta̱ḥ | du̱rmadā̍ḥ-iva | devā̍saḥ | sarva̍yā | vi̱śā |
upo̱ iti̍ | rathe̍ṣu | pṛṣa̍tīḥ | a̱yu̱gdhva̱m | praṣṭi̍ḥ | va̱ha̱ti̱ | rohi̍taḥ |
ā | va̱ḥ | yāmā̍ya | pṛ̱thi̱vī | ci̱t | a̱śro̱t | abī̍bhayanta | mānu̍ṣāḥ |
ā | va̱ḥ | ma̱kṣu | tanā̍ya | kam | rudrā̍ḥ | ava̍ḥ | vṛ̱ṇī̱ma̱he̱ |
ganta̍ | nū̱nam | na̱ḥ | ava̍sā | yathā̍ | pu̱rā | i̱tthā | kaṇvā̍ya | bi̱bhyuṣe̍ |
yu̱ṣmā-i̍ṣitaḥ | ma̱ru̱ta̱ḥ | martya̍-iṣitaḥ | ā | yaḥ | na̱ḥ | abhva̍ḥ | īṣa̍te |
vi | tam | yu̱yo̱ta̱ | śava̍sā | vi | oja̍sā | vi | yu̱ṣmākā̍bhiḥ | ū̱ti-bhi̍ḥ |
asā̍mi | hi | pra̱-ya̱jya̱va̱ḥ | kaṇva̍m | da̱da | pra̱-ce̱ta̱sa̱ḥ |
asā̍mi-bhiḥ | ma̱ru̱ta̱ḥ | ā | na̱ḥ | ū̱ti-bhi̍ḥ | ganta̍ | vṛ̱ṣṭim | na | vi̱-dyuta̍ḥ |
asā̍mi | oja̍ḥ | bi̱bhṛ̱tha̱ | su̱-dā̱na̱va̱ḥ | asā̍mi | dhū̱ta̱ya̱ḥ | śava̍ḥ |
ṛ̱ṣi̱-dviṣe̍ | ma̱ru̱ta̱ḥ | pa̱ri̱-ma̱nyave̍ | iṣu̍m | na | sṛ̱ja̱ta̱ | dviṣa̍m |
ut | ti̱ṣṭha̱ | bra̱hma̱ṇa̱ḥ | pa̱te̱ | de̱va̱-yanta̍ḥ | tvā̱ | ī̱ma̱he̱ |
upa̍ | pra | ya̱ntu̱ | ma̱ruta̍ḥ | su̱-dāna̍vaḥ | indra̍ | prā̱śūḥ | bha̱va̱ | sacā̍ |
tvām | it | hi | sa̱ha̱sa̱ḥ | pu̱tra̱ | martya̍ḥ | u̱pa̱-brū̱te | dhane̍ | hi̱te |
su̱-vīrya̍m | ma̱ru̱ta̱ḥ | ā | su̱-aśvya̍m | dadhī̍ta | yaḥ | va̱ḥ | ā̱-ca̱kre |
pra | e̱tu̱ | brahma̍ṇaḥ | pati̍ḥ | pra | de̱vī | e̱tu̱ | sū̱nṛtā̍ |
accha̍ | vī̱ram | narya̍m | pa̱ṅkti-rā̍dhasam | de̱vāḥ | ya̱jñam | na̱ya̱ntu̱ | na̱ḥ |
yaḥ | vā̱ghate̍ | dadā̍ti | sū̱nara̍m | vasu̍ | saḥ | dha̱tte̱ | akṣi̍ti | śrava̍ḥ |
tasmai̍ | iḻā̍m | su̱-vīrā̍m | ā | ya̱jā̱ma̱he̱ | su̱-pratū̍rtim | a̱ne̱hasa̍m |
pra | nū̱nam | brahma̍ṇaḥ | pati̍ḥ | mantra̍m | va̱da̱ti̱ | u̱kthya̍m |
yasmi̍n | indra̍ḥ | varu̍ṇaḥ | mi̱traḥ | a̱rya̱mā | de̱vāḥ | okā̍ṁsi | ca̱kri̱re |
tam | it | vo̱ce̱ma̱ | vi̱dathe̍ṣu | śa̱m-bhuva̍m | mantra̍m | de̱vā̱ḥ | a̱ne̱hasa̍m |
i̱mām | ca̱ | vāca̍m | pra̱ti̱-harya̍tha | na̱ra̱ḥ | viśvā̍ | it | vā̱mā | va̱ḥ | a̱śna̱va̱t |
kaḥ | de̱va̱-yanta̍m | a̱śna̱va̱t | jana̍m | kaḥ | vṛ̱kta-ba̍rhiṣam |
pra-pra̍ | dā̱śvān | pa̱styā̍bhiḥ | a̱sthi̱ta̱ | a̱nta̱ḥ-vāva̍t | kṣaya̍m | da̱dhe̱ |
upa̍ | kṣa̱tram | pṛ̱ñcī̱ta | hanti̍ | rāja̍-bhiḥ | bha̱ye | ci̱t | su̱-kṣi̱tim | da̱dhe̱ |
na | a̱sya̱ | va̱rtā | na | ta̱ru̱tā | ma̱hā̱-dha̱ne | na | arbhe̍ | a̱sti̱ | va̱jriṇa̍ḥ |
yam | rakṣa̍nti | pra-ce̍tasaḥ | varu̍ṇaḥ | mi̱traḥ | a̱rya̱mā |
nu | ci̱t | saḥ | da̱bhya̱te̱ | jana̍ḥ |
yam | bā̱hutā̍-iva | pipra̍ti | pānti̍ | martya̍m | ri̱ṣaḥ |
ari̍ṣṭaḥ | sarva̍ḥ | e̱dha̱te̱ |
vi | du̱ḥ-gā | vi | dviṣa̍ḥ | pu̱raḥ | ghnanti̍ | rājā̍naḥ | e̱ṣā̱m |
naya̍nti | du̱ḥ-i̱tā | ti̱raḥ |
su̱-gaḥ | panthā̍ | a̱nṛ̱kṣa̱raḥ | ādi̍tyāsaḥ | ṛ̱tam | ya̱te |
na | atra̍ | a̱va̱-khā̱daḥ | a̱sti̱ | va̱ḥ |
yam | ya̱jñam | naya̍tha | na̱ra̱ḥ | ādi̍tyāḥ | ṛ̱junā̍ | pa̱thā |
pra | va̱ḥ | saḥ | dhī̱taye̍ | na̱śa̱t |
saḥ | ratna̍m | martya̍ḥ | vasu̍ | viśva̍m | to̱kam | u̱ta | tmanā̍ |
accha̍ | ga̱ccha̱ti̱ | astṛ̍taḥ |
ka̱thā | rā̱dhā̱ma̱ | sa̱khā̱ya̱ḥ | stoma̍m | mi̱trasya̍ | a̱rya̱mṇaḥ |
mahi̍ | psara̍ḥ | varu̍ṇasya |
mā | va̱ḥ | ghnanta̍m | mā | śapa̍ntam | prati̍ | vo̱ce̱ | de̱va̱-yanta̍m |
su̱mnaiḥ | it | va̱ḥ | ā | vi̱vā̱se̱ |
ca̱tura̍ḥ | ci̱t | dada̍mānāt | bi̱bhī̱yāt | ā | ni-dhā̍toḥ |
na | du̱ḥ-u̱ktāya̍ | spṛ̱ha̱ye̱t |
sam | pū̱ṣa̱n | adhva̍naḥ | ti̱ra̱ | vi | aṁha̍ḥ | vi̱-mu̱ca̱ḥ | na̱pā̱t |
sakṣva̍ | de̱va̱ | pra | na̱ḥ | pu̱raḥ |
yaḥ | na̱ḥ | pū̱ṣa̱n | a̱ghaḥ | vṛka̍ḥ | du̱ḥśeva̍ | ā̱-dide̍śati |
apa̍ | sma̱ | tam | pa̱thaḥ | ja̱hi̱ |
apa̍ | tyam | pa̱ri̱-pa̱nthina̍m | mu̱ṣī̱vāṇa̍m | hu̱ra̱ḥ-cita̍m |
dū̱ram | adhi̍ | sru̱teḥ | a̱ja̱ |
tvam | tasya̍ | dva̱yā̱vina̍ḥ | a̱gha-śa̍ṁsasya | kasya̍ | ci̱t |
pa̱dā | a̱bhi | ti̱ṣṭha̱ | tapu̍ṣim |
ā | tat | te̱ | da̱sra̱ | ma̱ntu̱-ma̱ḥ | pū̱ṣa̱n | ava̍ḥ | vṛ̱ṇī̱ma̱he̱ |
yena̍ | pi̱tṝn | aco̍dayaḥ |
adha̍ | na̱ḥ | vi̱śva̱-sau̱bha̱ga̱ | hira̍ṇyavāśīmat-tama |
dhanā̍ni | su̱-sanā̍ | kṛ̱dhi̱ |
ati̍ | naḥ | sa̱ścata̍ḥ | na̱ya̱ | su̱-gā | na̱ḥ | su̱-pathā̍ | kṛ̱ṇu̱ |
pūṣa̍n | i̱ha | kratu̍m | vi̱da̱ḥ |
a̱bhi | su̱-yava̍sam | na̱ya̱ | na | na̱va̱-jvā̱raḥ | adhva̍ne |
pūṣa̍n | i̱ha | kratu̍m | vi̱da̱ḥ |
śa̱gdhi | pū̱rdhi | pra | ya̱ṁsi̱ | ca̱ | śi̱śī̱hi | prāsi̍ | u̱dara̍m |
pūṣa̍n | i̱ha | kratu̍m | vi̱da̱ḥ |
na | pū̱ṣaṇa̍m | me̱thā̱ma̱si̱ | su̱-u̱ktaiḥ | a̱bhi | gṛ̱ṇī̱ma̱si̱ |
vasū̍ni | da̱smam | ī̱ma̱he̱ |
kat | ru̱drāya̍ | pra-ce̍tase | mī̱ḻhuḥ-ta̍māya | tavya̍se |
vo̱cema̍ | śam-ta̍mam | hṛ̱de |
yathā̍ | na̱ḥ | adi̍tiḥ | kara̍t | paśve̍ | nṛ-bhya̍ḥ | yathā̍ | gave̍ |
yathā̍ | to̱kāya̍ | ru̱driya̍m |
yathā̍ | na̱ḥ | mi̱traḥ | varu̍ṇaḥ | yathā̍ | ru̱draḥ | cike̍tati |
yathā̍ | viśve̍ | sa̱-joṣa̍saḥ |
gā̱tha-pa̍tim | me̱dha-pa̍tim | ru̱dram | jalā̍ṣa-bheṣajam |
tat | śa̱m-yoḥ | su̱mnam | ī̱ma̱he̱ |
yaḥ | śu̱kraḥ-i̍va | sūrya̍ḥ | hira̍ṇyam-iva | roca̍te |
śreṣṭha̍ḥ | de̱vānā̍m | vasu̍ḥ |
śam | na̱ḥ | ka̱ra̱ti̱ | arva̍te | su̱-gam | me̱ṣāya̍ | me̱ṣye̍ |
nṛ-bhya̍ḥ | nāri̍-bhyaḥ | gave̍ |
a̱sme iti̍ | so̱ma̱ | śriya̍m | adhi̍ | ni | dhe̱hi̱ | śa̱tasya̍ | nṛ̱ṇām |
mahi̍ | śrava̍ḥ | tu̱vi̱-nṛ̱mṇam |
mā | na̱ḥ | so̱ma̱-pa̱ri̱bādha̍ḥ | mā | arā̍tayaḥ | ju̱hu̱ra̱nta̱ |
ā | na̱ḥ | i̱ndo̱ iti̍ | vāje̍ | bha̱ja̱ |
yāḥ | te̱ | pra̱-jāḥ | a̱mṛta̍sya | para̍smin | dhāma̍n | ṛ̱tasya̍ |
mū̱rdhā | nābhā̍ | so̱ma̱ | ve̱na̱ḥ | ā̱-bhūṣa̍ntīḥ | so̱ma̱ | ve̱da̱ḥ |
agne̍ | viva̍svat | u̱ṣasa̍ḥ | ci̱tram | rādha̍ḥ | a̱ma̱rtya̱ |
ā | dā̱śuṣe̍ | jā̱ta̱-ve̱da̱ḥ | va̱ha̱ | tvam | a̱dya | de̱vān | u̱ṣa̱ḥ-budha̍ḥ |
juṣṭa̍ḥ | hi | dū̱taḥ | asi̍ | ha̱vya̱-vāha̍naḥ | agne̍ | ra̱thīḥ | a̱dhva̱rāṇā̍m |
sa̱-jūḥ | a̱śvi-bhyā̍m | u̱ṣasā̍ | su̱-vīrya̍m | a̱sme iti̍ | dhe̱hi̱ | śrava̍ḥ | bṛ̱hat |
a̱dya | dū̱tam | vṛ̱ṇī̱ma̱he̱ | vasu̍m | a̱gnim | pu̱ru̱-pri̱yam |
dhū̱ma-ke̍tum | bhāḥ-ṛ̍jīkam | vi-u̍ṣṭiṣu | ya̱jñānā̍m | a̱dhva̱ra̱-śriya̍m |
śreṣṭha̍m | yavi̍ṣṭham | ati̍thim | su-ā̍hutam | juṣṭa̍m | janā̍ya | dā̱śuṣe̍ |
de̱vān | accha̍ | yāta̍ve | jā̱ta-ve̍dasam | a̱gnim | ī̱ḻe̱ | vi-u̍ṣṭiṣu |
sta̱vi̱ṣyāmi̍ | tvām | a̱ham | viśva̍sya | a̱mṛ̱ta̱ | bho̱ja̱na̱ |
agne̍ | trā̱tāra̍m | a̱mṛta̍m | mi̱ye̱dhya̱ | yaji̍ṣṭham | ha̱vya̱-vā̱ha̱na̱ |
su̱-śaṁsa̍ḥ | bo̱dhi̱ | gṛ̱ṇa̱te | ya̱vi̱ṣṭhya̱ | madhu̍-jihvaḥ | su-ā̍hutaḥ |
praska̍ṇvasya | pra̱-ti̱ran | āyu̍ḥ | jī̱vase̍ | na̱ma̱sya | daivya̍m | jana̍m |
hotā̍ram | vi̱śva-ve̍dasam | sam | hi | tvā̱ | viśa̍ḥ | i̱ndhate̍ |
saḥ | ā | va̱ha̱ | pu̱ru̱-hū̱ta̱ | pra-ce̍tasaḥ | agne̍ | de̱vān | i̱ha | dra̱vat |
sa̱vi̱tāra̍m | u̱ṣasa̍m | a̱śvinā̍ | bhaga̍m | a̱gnim | vi-u̍ṣṭiṣu | kṣapa̍ḥ |
kaṇvā̍saḥ | tvā̱ | su̱ta-so̍māsaḥ | i̱ndha̱te̱ | ha̱vya̱-vāha̍m | su̱-a̱dhva̱ra̱ |
pati̍ḥ | hi | a̱dhva̱rāṇā̍m | agne̍ | dū̱taḥ | vi̱śām | asi̍ |
u̱ṣa̱ḥ-budha̍ḥ | ā | va̱ha̱ | soma̍-pītaye | de̱vān | a̱dya | sva̱ḥ-dṛśa̍ḥ |
agne̍ | pūrvā̍ḥ | anu̍ | u̱ṣasa̍ḥ | vi̱bhā̱va̱so̱ iti̍ vibhā-vaso | dī̱detha̍ | vi̱śva-da̍rśataḥ |
asi̍ | grāme̍ṣu | a̱vi̱tā | pu̱raḥ-hi̍taḥ | asi̍ | ya̱jñeṣu̍ | mānu̍ṣaḥ |
ni | tvā̱ | ya̱jñasya̍ | sādha̍nam | agne̍ | hotā̍ram | ṛ̱tvija̍m |
ma̱nu̱ṣvat | de̱va̱ | dhī̱ma̱hi̱ | pra-ce̍tasam | jī̱ram | dū̱tam | ama̍rtyam |
yat | de̱vānā̍m | mi̱tra̱-ma̱ha̱ḥ | pu̱raḥ-hi̍taḥ | anta̍raḥ | yāsi̍ | dū̱tya̍m |
sindho̍ḥ-iva | pra-sva̍nitāsaḥ | ū̱rmaya̍ḥ | a̱gneḥ | bhrā̱ja̱nte̱ | a̱rcaya̍ḥ |
śru̱dhi | śru̱t-ka̱rṇa̱ | vahni̍-bhiḥ | de̱vaiḥ | a̱gne̱ | sa̱yāva̍-bhiḥ |
ā | sī̱da̱ntu̱ | ba̱rhiṣi̍ | mi̱traḥ | a̱rya̱mā | prā̱ta̱ḥ-yāvā̍naḥ | a̱dhva̱ram |
śṛ̱ṇvantu̍ | stoma̍m | ma̱ruta̍ḥ | su̱-dāna̍vaḥ | a̱gni̱-ji̱hvāḥ | ṛ̱ta̱-vṛdha̍ḥ |
piba̍tu | soma̍m | varu̍ṇaḥ | dhṛ̱ta-vra̍taḥ | a̱śvi-bhyā̍m | u̱ṣasā̍ | sa̱-jūḥ |
tvam | a̱gne̱ | vasū̍n | i̱ha | ru̱drān | ā̱di̱tyān | u̱ta |
yaja̍ | su̱-a̱dhva̱ram | jana̍m | manu̍-jātam | ghṛ̱ta̱-pruṣa̍m |
śru̱ṣṭī̱-vāna̍ḥ | hi | dā̱śuṣe̍ | de̱vāḥ | a̱gne̱ | vice̍tasaḥ |
tān | ro̱hi̱t-a̱śva̱ | gi̱rva̱ṇa̱ḥ | traya̍ḥ-triṁśatam | ā | va̱ha̱ |
pri̱ya̱me̱dha̱-vat | a̱tri̱-vat | jāta̍-vedaḥ | vi̱rū̱pa̱-vat |
a̱ṅgi̱ra̱svat | ma̱hi̱-vra̱ta̱ | praska̍ṇvasya | śru̱dhi̱ | hava̍m |
mahi̍-keravaḥ | ū̱taye̍ | pri̱ya-me̍dhāḥ | a̱hū̱ṣa̱ta̱ |
rāja̍ntam | a̱dhva̱rāṇā̍m | a̱gnim | śu̱kreṇa̍ | śo̱ciṣā̍ |
ghṛta̍-āhavana | sa̱ntya̱ | i̱māḥ | ū̱m̐ iti̍ | su | śru̱dhi̱ | gira̍ḥ |
yābhi̍ḥ | kaṇva̍sya | sū̱nava̍ḥ | hava̍nte | ava̍se | tvā̱ |
tvām | ci̱tra̱śra̱va̱ḥ-ta̱ma̱ | hava̍nte | vi̱kṣu | ja̱ntava̍ḥ |
śo̱ciḥ-ke̍śam | pu̱ru̱-pri̱ya̱ | agne̍ | ha̱vyāya̍ | voḻha̍ve |
ni | tvā̱ | hotā̍ram | ṛ̱tvija̍m | da̱dhi̱re | va̱su̱vit-ta̍mam |
śrut-ka̍rṇam | sa̱pratha̍ḥ-tamam | viprā̍ḥ | a̱gne̱ | divi̍ṣṭiṣu |
ā | tvā̱ | viprā̍ḥ | a̱cu̱cya̱vu̱ḥ | su̱ta-so̍māḥ | a̱bhi | praya̍ḥ |
bṛ̱hat | bhāḥ | bibhra̍taḥ | ha̱viḥ | agne̍ | martā̍ya | dā̱śuṣe̍ |
prā̱ta̱ḥ-yāvna̍ḥ | sa̱ha̱ḥ-kṛ̱ta̱ | so̱ma̱-peyā̍ya | sa̱ntya̱ |
i̱ha | a̱dya | daivya̍m | jana̍m | ba̱rhiḥ | ā | sā̱da̱ya̱ | va̱so̱ iti̍ |
a̱rvāñca̍m | daivya̍m | jana̍m | agne̍ | yakṣva̍ | sahū̍ti-bhiḥ |
a̱yam | soma̍ḥ | su̱-dā̱na̱va̱ḥ | tam | pā̱ta̱ | ti̱raḥ-a̍hnyam |
e̱ṣo iti̍ | u̱ṣāḥ | apū̍rvyā | vi | u̱ccha̱ti̱ | pri̱yā | di̱vaḥ |
stu̱ṣe | vā̱m | a̱śvi̱nā̱ | bṛ̱hat |
yā | da̱srā | sindhu̍-mātarā | ma̱no̱tarā̍ | ra̱yī̱ṇām |
dhi̱yā | de̱vā | va̱su̱-vidā̍ |
va̱cyante̍ | vā̱m | ka̱ku̱hāsa̍ḥ | jū̱rṇāyā̍m | adhi̍ | vi̱ṣṭapi̍ |
yat | vā̱m | ratha̍ḥ | vi-bhi̍ḥ | patā̍t |
ha̱viṣā̍ | jā̱raḥ | a̱pām | pipa̍rti | papu̍riḥ | na̱rā̱ |
pi̱tā | kuṭa̍sya | ca̱rṣa̱ṇiḥ |
ā̱-dā̱raḥ | vā̱m | ma̱tī̱nām | nāsa̍tyā | ma̱ta̱-va̱ca̱sā̱ |
pā̱tam | soma̍sya | dhṛ̱ṣṇu̱-yā |
yā | na̱ḥ | pīpa̍rat | a̱śvi̱nā̱ | jyoti̍ṣmatī | tama̍ḥ | ti̱raḥ |
tām | a̱sme iti̍ | rā̱sā̱thā̱m | iṣa̍m |
ā | na̱ḥ | nā̱vā | ma̱tī̱nām | yā̱tam | pā̱rāya̍ | ganta̍ve |
yu̱ñjāthā̍m | a̱śvi̱nā̱ | ratha̍m |
a̱ritra̍m | vā̱m | di̱vaḥ | pṛ̱thu | tī̱rthe | sindhū̍nām | ratha̍ḥ |
dhi̱yā | yu̱yu̱jre̱ | inda̍vaḥ |
di̱vaḥ | ka̱ṇvā̱sa̱ḥ | inda̍vaḥ | vasu̍ | sindhū̍nām | pa̱de |
svam | va̱vrim | kuha̍ | dhi̱tsa̱tha̱ḥ |
abhū̍t | ū̱m̐ iti̍ | bhāḥ | ū̱m̐ iti̍ | a̱ṁśave̍ | hira̍ṇyam | prati̍ | sūrya̍ḥ |
vi | a̱khya̱t | ji̱hvayā̍ | asi̍taḥ |
abhū̍t | ū̱m̐ iti̍ | pā̱ram | eta̍ve | panthā̍ḥ | ṛ̱tasya̍ | sā̱dhu̱-yā |
ada̍rśi | vi | sru̱tiḥ | di̱vaḥ |
tat-ta̍t | it | a̱śvino̍ḥ | ava̍ḥ | ja̱ri̱tā | prati̍ | bhū̱ṣa̱ti̱ |
made̍ | soma̍sya | pipra̍toḥ |
va̱va̱sā̱nā | vi̱vasva̍ti | soma̍sya | pī̱tyā | gi̱rā |
ma̱nu̱ṣvat | śa̱mbhū̱ iti̍ śam-bhū | ā | ga̱ta̱m |
yu̱voḥ | u̱ṣāḥ | anu̍ | śriya̍m | pari̍-jmanoḥ | u̱pa̱-āca̍rat |
ṛ̱tā | va̱na̱tha̱ḥ | a̱ktu-bhi̍ḥ |
u̱bhā | pi̱ba̱ta̱m | a̱śvi̱nā̱ | u̱bhā | na̱ḥ | śarma̍ | ya̱ccha̱ta̱m |
a̱vi̱dri̱yābhi̍ḥ | ū̱tibhi̍ḥ |
a̱yam | vā̱m | madhu̍mat-tamaḥ | su̱taḥ | soma̍ḥ | ṛ̱ta̱-vṛ̱dhā̱ |
tam | a̱śvi̱nā̱ | pi̱ba̱ta̱m | ti̱raḥ-a̍hnyam | dha̱ttam | ratnā̍ni | dā̱śuṣe̍ |
tri̱-va̱ndhu̱reṇa̍ | tri̱-vṛtā̍ | su̱-peśa̍sā | rathe̍na | ā | yā̱ta̱m | a̱śvi̱nā̱ |
kaṇvā̍saḥ | vā̱m | brahma̍ | kṛ̱ṇva̱nti̱ | a̱dhva̱re | teṣā̍m | su | śṛ̱ṇu̱ta̱m | hava̍m |
aśvi̍nā | madhu̍mat-tamam | pā̱tam | soma̍m | ṛ̱ta̱-vṛ̱dhā̱ |
atha̍ | a̱dya | da̱srā̱ | vasu̍ | bibhra̍tā | rathe̍ | dā̱śvāṁsa̍m | upa̍ | ga̱ccha̱ta̱m |
tri̱-sa̱dha̱sthe | ba̱rhiṣi̍ | vi̱śva̱-ve̱da̱sā̱ | madhvā̍ | ya̱jñam | mi̱mi̱kṣa̱ta̱m |
kaṇvā̍saḥ | vām | su̱ta-so̍māḥ | a̱bhi-dya̍vaḥ | yu̱vām | ha̱va̱nte̱ | a̱śvi̱nā̱ |
yābhi̍ḥ | kaṇva̍m | a̱bhiṣṭi̍-bhiḥ | pra | āva̍tam | yu̱vam | a̱śvi̱nā̱ |
tābhi̍ḥ | su | a̱smān | a̱va̱ta̱m | śu̱bha̱ḥ | pa̱tī̱ iti̍ | pā̱tam | soma̍m | ṛ̱ta̱-vṛ̱dhā̱ |
su̱-dāse̍ | da̱srā̱ | vasu̍ | bibhra̍tā | rathe̍ | pṛkṣa̍ḥ | va̱ha̱ta̱m | a̱śvi̱nā̱ |
ra̱yim | sa̱mu̱drāt | u̱ta | vā̱ | di̱vaḥ | pari̍ | a̱sme iti̍ | dha̱tta̱m | pu̱ru̱-spṛha̍m |
yat | nā̱sa̱tyā̱ | pa̱rā̱-vati̍ | yat | vā̱ | sthaḥ | adhi̍ | tu̱rvaśe̍ |
ata̍ḥ | rathe̍na | su̱-vṛtā̍ | na̱ḥ | ā | ga̱ta̱m | sā̱kam | sūrya̍sya | ra̱śmi-bhi̍ḥ |
a̱rvāñcā̍ | vā̱m | sapta̍yaḥ | a̱dhva̱ra̱-śriya̍ḥ | vaha̍ntu | sava̍nā | it | upa̍ |
iṣa̍m | pṛ̱ñcantā̍ | su̱-kṛte̍ | su̱-dāna̍ve | ā | ba̱rhiḥ | sī̱da̱ta̱m | na̱rā̱ |
tena̍ | nā̱sa̱tyā̱ | ā | ga̱ta̱m | rathe̍na | sūrya̍-tvacā |
yena̍ | śaśva̍t | ū̱hathu̍ḥ | dā̱śuṣe̍ | vasu̍ | madhva̍ḥ | soma̍sya | pī̱taye̍ |
u̱kthebhi̍ḥ | a̱rvāk | ava̍se | pu̱ru̱vasū̱ iti̍ pu̱ru̱-vasū̍ | a̱rkaiḥ | ca̱ | ni | hva̱yā̱ma̱he̱ |
śaśva̍t | kaṇvā̍nām | sada̍si | pri̱ye | hi | ka̱m | soma̍m | pa̱pathu̍ḥ | a̱śvi̱nā̱ |
sa̱ha | vā̱mena̍ | na̱ḥ | u̱ṣa̱ḥ | vi | u̱ccha̱ | du̱hi̱ta̱ḥ | di̱va̱ḥ |
sa̱ha | dyu̱mnena̍ | bṛ̱ha̱tā | vi̱bhā̱-va̱ri̱ | rā̱yā | de̱vi̱ | dāsva̍tī |
aśva̍-vatīḥ | go-ma̍tīḥ | vi̱śva̱-su̱vida̍ḥ | bhūri̍ | cya̱va̱nta̱ | vasta̍ve |
ut | ī̱ra̱ya̱ | prati̍ | mā̱ | sū̱nṛtā̍ḥ | u̱ṣa̱ḥ | coda̍ | rādha̍ḥ | ma̱ghonā̍m |
u̱vāsa̍ | u̱ṣāḥ | u̱cchāt | ca̱ | nu | de̱vī | jī̱rā | rathā̍nām |
ye | a̱syā̱ḥ | ā̱-cara̍ṇeṣu | da̱dhri̱re | sa̱mu̱dre | na | śra̱va̱syava̍ḥ |
uṣa̍ḥ | ye | te̱ | pra | yāme̍ṣu | yu̱ñjate̍ | mana̍ḥ | dā̱nāya̍ | sū̱raya̍ḥ |
atra̍ | aha̍ | tat | kaṇva̍ḥ | e̱ṣā̱m | kaṇva̍-tamaḥ | nāma̍ | gṛ̱ṇā̱ti̱ | nṛ̱ṇām |
ā | gha̱ | yoṣā̍-iva | sū̱narī̍ | u̱ṣāḥ | yā̱ti̱ | pra̱-bhu̱ñja̱tī |
ja̱raya̍ntī | vṛja̍nam | pa̱t-vat | ī̱ya̱te̱ | ut | pā̱ta̱ya̱ti̱ | pa̱kṣiṇa̍ḥ |
vi | yā | sṛ̱jati̍ | sama̍nam | vi | a̱rthina̍ḥ | pa̱dam | na | ve̱ti̱ | oda̍tī |
vaya̱ḥ | naki̍ḥ | te̱ | pa̱pti̱vāṁsa̍ḥ | ā̱sa̱te̱ | vi-u̍ṣṭau | vā̱ji̱nī̱-va̱ti̱ |
e̱ṣā | a̱yu̱kta̱ | pa̱rā̱-vata̍ḥ | sūrya̍sya | u̱t-aya̍nāt | adhi̍ |
śa̱tam | rathe̍bhiḥ | su̱-bhagā̍ | u̱ṣāḥ | i̱yam | vi | yā̱ti̱ | a̱bhi | mānu̍ṣān |
viśva̍m | a̱syā̱ḥ | na̱nā̱ma̱ | cakṣa̍se | jaga̍t | jyoti̍ḥ | kṛ̱ṇo̱ti̱ | sū̱narī̍ |
apa̍ | dveṣa̍ḥ | ma̱ghonī̍ | du̱hi̱tā | di̱vaḥ | u̱ṣāḥ | u̱ccha̱t | apa̍ | sridha̍ḥ |
uṣa̍ḥ | ā | bhā̱hi̱ | bhā̱nunā̍ | ca̱ndreṇa̍ | du̱hi̱ta̱ḥ | di̱va̱ḥ |
ā̱-vaha̍ntī | bhūri̍ | a̱smabhya̍m | saubha̍gam | vi̱-u̱cchantī̍ | divi̍ṣṭiṣu |
viśva̍sya | hi | prāṇa̍nam | jīva̍nam | tve iti̍ | vi | yat | u̱cchasi̍ | sū̱na̱ri̱ |
sā | na̱ḥ | rathe̍na | bṛ̱ha̱tā | vi̱bhā̱-va̱ri̱ | śru̱dhi | ci̱tra̱-ma̱ghe̱ | hava̍m |
uṣa̍ḥ | vāja̍m | hi | vaṁsva̍ | yaḥ | ci̱traḥ | mānu̍ṣe | jane̍ |
tena̍ | ā | va̱ha̱ | su̱-kṛta̍ḥ | a̱dhva̱rān | upa̍ | ye | tvā̱ | gṛ̱ṇanti̍ | vahna̍yaḥ |
viśvā̍n | de̱vān | ā | va̱ha̱ | soma̍-pītaye | a̱ntari̍kṣāt | u̱ṣa̱ḥ | tvam |
sā | a̱smāsu̍ | dhā̱ḥ | go-ma̍t | aśva̍-vat | u̱kthya̍m | uṣa̍ḥ | vāja̍m | su̱-vīrya̍m |
yasyā̍ḥ | ruśa̍ntaḥ | a̱rcaya̍ḥ | prati̍ | bha̱drāḥ | adṛ̍kṣata |
sā | na̱ḥ | ra̱yim | vi̱śva-vā̍ram | su̱-peśa̍sam | u̱ṣāḥ | da̱dā̱tu̱ | sugmya̍m |
ye | ci̱t | hi | tvām | ṛṣa̍yaḥ | pūrve̍ | ū̱taye̍ | ju̱hū̱re | ava̍se | ma̱hi̱ |
sā | na̱ḥ | stomā̍n | a̱bhi | gṛ̱ṇī̱hi̱ | rādha̍sā | uṣa̍ḥ | śu̱kreṇa̍ | śo̱ciṣā̍ |
uṣa̍ḥ | yat | a̱dya | bhā̱nunā̍ | vi | dvārau̍ | ṛ̱ṇava̍ḥ | di̱vaḥ |
pra | na̱ḥ | ya̱ccha̱tā̱t | a̱vṛ̱kam | pṛ̱thu | cha̱rdiḥ | pra | de̱vi̱ | go-ma̍tīḥ | iṣa̍ḥ |
sam | na̱ḥ | rā̱yā | bṛ̱ha̱tā | vi̱śva-pe̍śasā | mi̱mi̱kṣva | sam | iḻā̍bhiḥ | ā |
sam | dyu̱mnena̍ | vi̱śva̱-turā̍ | u̱ṣa̱ḥ | ma̱hi̱ | sam | vājai̍ḥ | vā̱ji̱nī̱-va̱ti̱ |
uṣa̍ḥ | bha̱drebhi̍ḥ | ā | ga̱hi̱ | di̱vaḥ | ci̱t | ro̱ca̱nāt | adhi̍ |
vaha̍ntu | a̱ru̱ṇa-psa̍vaḥ | upa̍ | tvā̱ | so̱mina̍ḥ | gṛ̱ham |
su̱-peśa̍sam | su̱-kham | ratha̍m | yam | a̱dhi̱-asthā̍ḥ | u̱ṣa̱ḥ | tvam |
tena̍ | su̱-śrava̍sam | jana̍m | pra | a̱va̱ | a̱dya | du̱hi̱ta̱ḥ | di̱va̱ḥ |
vaya̍ḥ | ci̱t | te̱ | pa̱ta̱triṇa̍ḥ | dvi̱-pat | catu̍ḥ-pat | a̱rju̱ni̱ |
uṣa̍ḥ | pra | ā̱ra̱n | ṛ̱tūn | anu̍ | di̱vaḥ | ante̍bhyaḥ | pari̍ |
vi̱-u̱cchantī̍ | hi | ra̱śmi-bhi̍ḥ | viśva̍m | ā̱-bhāsi̍ | ro̱ca̱nam |
tām | tvām | u̱ṣa̱ḥ | va̱su̱-yava̍ḥ | gī̱ḥ-bhiḥ | kaṇvā̍ḥ | a̱hū̱ṣa̱ta̱ |
ut | ū̱m̐ iti̍ | tyam | jā̱ta-ve̍dasam | de̱vam | va̱ha̱nti̱ | ke̱tava̍ḥ |
dṛ̱śe | viśvā̍ya | sūrya̍m |
apa̍ | tye | tā̱yava̍ḥ | ya̱thā̱ | nakṣa̍trā | ya̱nti̱ | a̱ktu-bhi̍ḥ |
sūrā̍ya | vi̱śva-ca̍kṣase |
adṛ̍śram | a̱sya̱ | ke̱tava̍ḥ | vi | ra̱śmaya̍ḥ | janā̍n | anu̍ |
bhrāja̍ntaḥ | a̱gnaya̍ḥ | ya̱thā̱ |
ta̱raṇi̍ḥ | vi̱śva-da̍rśataḥ | jyo̱ti̱ḥ-kṛt | a̱si̱ | sū̱rya̱ |
viśva̍m | ā | bhā̱si̱ | ro̱ca̱nam |
pra̱tyaṅ | de̱vānā̍m | viśa̍ḥ | pra̱tyaṅ | ut | e̱ṣi̱ | mānu̍ṣān |
pra̱tyaṅ | viśva̍m | sva̍ḥ | dṛ̱śe |
yena̍ | pā̱va̱ka̱ | cakṣa̍sā | bhu̱ra̱ṇyanta̍m | janā̍n | anu̍ |
tvam | va̱ru̱ṇa̱ | paśya̍si |
vi | dyām | e̱ṣi̱ | raja̍ḥ | pṛ̱thu | ahā̍ | mimā̍naḥ | a̱ktu-bhi̍ḥ |
paśya̍n | janmā̍ni | sū̱rya̱ |
sa̱pta | tvā̱ | ha̱rita̍ḥ | rathe̍ | vaha̍nti | de̱va̱ | sū̱rya̱ |
śo̱ciḥ-ke̍śam | vi̱-ca̱kṣa̱ṇa̱ |
ayu̍kta | sa̱pta | śu̱ndhyuva̍ḥ | sūra̍ḥ | ratha̍sya | na̱ptya̍ḥ |
tābhi̍ḥ | yā̱ti̱ | svayu̍kti-bhiḥ |
ut | va̱yam | tama̍saḥ | pari̍ | jyoti̍ḥ | paśya̍ntaḥ | ut-ta̍ram |
de̱vam | de̱va̱-trā | sūrya̍m | aga̍nma | jyoti̍ḥ | u̱t-ta̱mam |
u̱t-yan | a̱dya | mi̱tra̱-ma̱ha̱ḥ | ā̱-roha̍n | ut-ta̍rām | diva̍m |
hṛ̱t-ro̱gam | mama̍ | sū̱rya̱ | ha̱ri̱māṇa̍m | ca̱ | nā̱śa̱ya̱ |
śuke̍ṣu | me̱ | ha̱ri̱māṇa̍m | ro̱pa̱ṇākā̍su | da̱dhma̱si̱ |
atho̱ iti̍ | hā̱ri̱dra̱veṣu̍ | me̱ | ha̱ri̱māṇa̱m | ni | da̱dhma̱si̱ |
ut | a̱gā̱t | a̱yam | ā̱di̱tyaḥ | viśve̍na | saha̍sā | sa̱ha |
dvi̱ṣanta̍m | mahya̍m | ra̱ndhaya̍n | mo iti̍ | a̱ham | dvi̱ṣa̱te | ra̱dha̱m |
a̱bhi | tyam | me̱ṣam | pu̱ru̱-hū̱tam | ṛ̱gmiya̍m | indra̍m | gī̱ḥ-bhiḥ | ma̱da̱ta̱ | vasva̍ḥ | a̱rṇa̱vam |
yasya̍ | dyāva̍ḥ | na | vi̱-cara̍nti | mānu̍ṣā | bhu̱je | maṁhi̍ṣṭham | a̱bhi | vipra̍m | a̱rca̱ta̱ |
a̱bhi | ī̱m | a̱va̱nva̱n | su̱-a̱bhi̱ṣṭim | ū̱taya̍ḥ | a̱nta̱ri̱kṣa̱-prām | tavi̍ṣībhiḥ | ā-vṛ̍tam |
indra̍m | dakṣā̍saḥ | ṛ̱bhava̍ḥ | ma̱da̱-cyuta̍m | śa̱ta-kra̍tum | java̍nī | sū̱nṛtā̍ | ā | a̱ru̱ha̱t |
tvam | go̱tram | aṅgi̍raḥ-bhyaḥ | a̱vṛ̱ṇo̱ḥ | apa̍ | u̱ta | atra̍ye | śa̱ta-du̍reṣu | gā̱tu̱-vit |
sa̱sena̍ | ci̱t | vi̱-ma̱dāya̍ | a̱va̱ha̱ḥ | vasu̍ | ā̱jau | adri̍m | va̱va̱sā̱nasya̍ | na̱rtaya̍n |
tvam | a̱pām | a̱pi̱-dhānā̍ | a̱vṛ̱ṇo̱ḥ | apa̍ | adhā̍rayaḥ | parva̍te | dānu̍-mat | vasu̍ |
vṛ̱tram | yat | i̱ndra̱ | śava̍sā | ava̍dhīḥ | ahi̍m | āt | it | sūrya̍m | di̱vi | ā | a̱ro̱ha̱ya̱ḥ | dṛ̱śe |
tvam | mā̱yābhi̍ḥ | apa̍ | mā̱yina̍ḥ | a̱dha̱ma̱ḥ | sva̱dhābhi̍ḥ | ye | adhi̍ | śuptau̍ | aju̍hvata |
tvam | pipro̍ḥ | nṛ̱-ma̱na̱ḥ | pra | a̱ru̱ja̱ḥ | pura̍ḥ | pra | ṛ̱jiścā̍nam | da̱syu̱-hatye̍ṣu | ā̱vi̱tha̱ |
tvam | kutsa̍m | śu̱ṣṇa̱-hatye̍ṣu | ā̱vi̱tha̱ | ara̍ndhayaḥ | a̱ti̱thi̱-gvāya̍ | śamba̍ram |
ma̱hānta̍m | ci̱t | a̱rbu̱dam | ni | kra̱mī̱ḥ | pa̱dā | sa̱nāt | e̱va | da̱syu̱-hatyā̍ya | ja̱jñi̱ṣe̱ |
tve iti̍ | viśvā̍ | tavi̍ṣī | sa̱dhrya̍k | hi̱tā | tava̍ | rādha̍ḥ | so̱ma̱-pī̱thāya̍ | ha̱rṣa̱te̱ |
tava̍ | vajra̍ḥ | ci̱ki̱te̱ | bā̱hvoḥ | hi̱taḥ | vṛ̱śca | śatro̍ḥ | ava̍ | viśvā̍ni | vṛṣṇyā̍ |
vi | jā̱nī̱hi̱ | āryā̍n | ye | ca̱ | dasya̍vaḥ | ba̱rhiṣma̍te | ra̱ndha̱ya̱ | śāsa̍t | a̱vra̱tān |
śākī̍ | bha̱va̱ | yaja̍mānasya | co̱di̱tā | viśvā̍ | it | tā | te̱ | sa̱dha̱-māde̍ṣu | cā̱ka̱na̱ |
anu̍-vratāya | ra̱ndhaya̍n | apa̍-vratān | ā̱-bhūbhi̍ḥ | indra̍ḥ | śna̱thaya̍n | anā̍bhuvaḥ |
vṛ̱ddhasya̍ | ci̱t | vardha̍taḥ | dyām | ina̍kṣataḥ | stavā̍naḥ | va̱mraḥ | vi | ja̱ghā̱na̱ | sa̱m-diha̍ḥ |
takṣa̍t | yat | te̱ | u̱śanā̍ | saha̍sā | saha̍ḥ | vi | roda̍sī̱ iti̍ | ma̱jmanā̍ | bā̱dha̱te̱ | śava̍ḥ |
ā | tvā̱ | vāta̍sya | nṛ̱-ma̱na̱ḥ | ma̱na̱ḥ-yuja̍ḥ | ā | pūrya̍māṇam | a̱va̱ha̱n | a̱bhi | śrava̍ḥ |
mandi̍ṣṭa | yat | u̱śane̍ | kā̱vye | sacā̍ | indra̍ḥ | va̱ṅkū iti̍ | va̱ṅku̱-tarā̍ | adhi̍ | ti̱ṣṭha̱ti̱ |
u̱graḥ | ya̱yim | niḥ | a̱paḥ | srota̍sā | a̱sṛ̱ja̱t | vi | śuṣṇa̍sya | dṛ̱ṁhi̱tāḥ | ai̱ra̱ya̱t | pura̍ḥ |
ā | sma̱ | ratha̍m | vṛ̱ṣa̱-pāne̍ṣu | ti̱ṣṭha̱si̱ | śā̱ryā̱tasya̍ | pra-bhṛ̍tāḥ | yeṣu̍ | manda̍se |
indra̍ | yathā̍ | su̱ta-so̍meṣu | cā̱kana̍ḥ | a̱na̱rvāṇa̍m | śloka̍m | ā | ro̱ha̱se̱ | di̱vi |
ada̍dāḥ | arbhā̍m | ma̱ha̱te | va̱ca̱syave̍ | ka̱kṣīva̍te | vṛ̱ca̱yām | i̱ndra̱ | su̱nva̱te |
menā̍ | a̱bha̱va̱ḥ | vṛ̱ṣa̱ṇa̱śvasya̍ | su̱kra̱to̱ iti̍ su-krato | viśvā̍ | it | tā | te̱ | sava̍neṣu | pra̱-vācyā̍ |
indra̍ḥ | a̱śrā̱yi̱ | su̱-dhya̍ḥ | ni̱re̱ke | pa̱jreṣu̍ | stoma̍ḥ | durya̍ḥ | na | yūpa̍ḥ |
a̱śva̱-yuḥ | ga̱vyuḥ | ra̱tha̱-yuḥ | va̱su̱-yuḥ | indra̍ḥ | it | rā̱yaḥ | kṣa̱ya̱ti̱ | pra̱-ya̱ntā |
i̱dam | nama̍ḥ | vṛ̱ṣa̱bhāya̍ | sva̱-rāje̍ | sa̱tya-śu̍ṣmāya | ta̱vase̍ | a̱vā̱ci̱ |
a̱smin | i̱ndra̱ | vṛ̱jane̍ | sarva̍-vīrāḥ | smat | sū̱ri-bhi̍ḥ | tava̍ | śarma̍n | syā̱ma̱ |
tyam | su | me̱ṣam | ma̱ha̱ya̱ | sva̱ḥ-vida̍m | śa̱tam | yasya̍ | su̱-bhva̍ḥ | sā̱kam | īra̍te |
atya̍m | na | vāja̍m | ha̱va̱na̱-syada̍m | ratha̍m | ā | indra̍m | va̱vṛ̱tyā̱m | ava̍se | su̱vṛ̱kti-bhi̍ḥ |
saḥ | parva̍taḥ | na | dha̱ruṇe̍ṣu | acyu̍taḥ | sa̱hasra̍m-ūtiḥ | tavi̍ṣīṣu | va̱vṛ̱dhe̱ |
indra̍ḥ | yat | vṛ̱tram | ava̍dhīt | na̱dī̱-vṛta̍m | u̱bjan | arṇā̍ṁsi | jarhṛ̍ṣāṇaḥ | andha̍sā |
saḥ | hi | dva̱raḥ | dva̱riṣu̍ | va̱vraḥ | ūdha̍ni | ca̱ndra-bu̍dhnaḥ | mada̍-vṛddhaḥ | ma̱nī̱ṣi-bhi̍ḥ |
indra̍m | tam | a̱hve̱ | su̱-a̱pa̱syayā̍ | dhi̱yā | maṁhi̍ṣṭha-rātim | saḥ | hi | papri̍ḥ | andha̍saḥ |
ā | yam | pṛ̱ṇanti̍ | di̱vi | sadma̍-barhiṣaḥ | sa̱mu̱dram | na | su̱-bhva̍ḥ | svāḥ | a̱bhiṣṭa̍yaḥ |
tam | vṛ̱tra̱-hatye̍ | anu̍ | ta̱sthu̱ḥ | ū̱taya̍ḥ | śuṣmā̍ḥ | indra̍m | a̱vā̱tāḥ | ahru̍ta-psavaḥ |
a̱bhi | sva-vṛ̍ṣṭim | made̍ | a̱sya̱ | yudhya̍taḥ | ra̱ghvīḥ-i̍va | pra̱va̱ṇe | sa̱sru̱ḥ | ū̱taya̍ḥ |
indra̍ḥ | yat | va̱jrī | dhṛ̱ṣamā̍ṇaḥ | andha̍sā | bhi̱nat | va̱lasya̍ | pa̱ri̱dhīn-i̍va | tri̱taḥ |
pari̍ | ī̱m | ghṛ̱ṇā | ca̱ra̱ti̱ | ti̱tvi̱ṣe | śava̍ḥ | a̱paḥ | vṛ̱tvī | raja̍saḥ | bu̱dhnam | ā | a̱śa̱ya̱t |
vṛ̱trasya̍ | yat | pra̱va̱ṇe | du̱ḥ-gṛbhi̍śvanaḥ | ni̱-ja̱ghantha̍ | hanvo̍ḥ | i̱ndra̱ | ta̱nya̱tum |
hra̱dam | na | hi | tvā̱ | ni̱-ṛ̱ṣanti̍ | ū̱rmaya̍ḥ | brahmā̍ṇi | i̱ndra̱ | tava̍ | yāni̍ | vardha̍nā |
tvaṣṭā̍ | ci̱t | te̱ | yujya̍m | va̱vṛ̱dhe̱ | śava̍ḥ | ta̱takṣa̍ | vajra̍m | a̱bhibhū̍ti-ojasam |
ja̱gha̱nvān | ū̱m̐ iti̍ | hari̍-bhiḥ | sa̱ṁbhṛ̱ta̱kra̱to̱ iti̍ saṁbhṛta-krato | indra̍ | vṛ̱tram | manu̍ṣe | gā̱tu̱-yan | a̱paḥ |
aya̍cchathāḥ | bā̱hvoḥ | vajra̍m | ā̱ya̱sam | adhā̍rayaḥ | di̱vi | ā | sūrya̍m | dṛ̱śe |
bṛ̱hat | sva-ca̍ndram | ama̍-vat | yat | u̱kthya̍m | akṛ̍ṇvata | bhi̱yasā̍ | roha̍ṇam | di̱vaḥ |
yat | mānu̍ṣa-pradhanāḥ | indra̍m | ū̱taya̍ḥ | sva̍ḥ | nṛ̱-sāca̍ḥ | ma̱ruta̍ḥ | ama̍dan | anu̍ |
dyauḥ | ci̱t | a̱sya̱ | ama̍-vān | ahe̍ḥ | sva̱nāt | ayo̍yavīt | bhi̱yasā̍ | vajra̍ḥ | i̱ndra̱ | te̱ |
vṛ̱trasya̍ | yat | ba̱dba̱dhā̱nasya̍ | ro̱da̱sī̱ iti̍ | made̍ | su̱tasya̍ | śava̍sā | abhi̍nat | śira̍ḥ |
yat | it | nu | i̱ndra̱ | pṛ̱thi̱vī | daśa̍-bhujiḥ | ahā̍ni | viśvā̍ | ta̱tana̍nta | kṛ̱ṣṭaya̍ḥ |
atra̍ | aha̍ | te̱ | ma̱gha̱-va̱n | vi-śru̍tam | saha̍ḥ | dyām | anu̍ | śava̍sā | ba̱rhaṇā̍ | bhu̱va̱t |
tvam | a̱sya | pā̱re | raja̍saḥ | vi-o̍manaḥ | svabhū̍ti-ojāḥ | ava̍se | dhṛ̱ṣa̱t-ma̱na̱ḥ |
ca̱kṛ̱ṣe | bhūmi̍m | pra̱ti̱-māna̍m | oja̍saḥ | a̱paḥ | sva1̱̍riti̱ sva̍ḥ | pa̱ri̱-bhūḥ | e̱ṣi̱ | ā | diva̍m |
tvam | bhu̱va̱ḥ | pra̱ti̱-māna̍m | pṛ̱thi̱vyāḥ | ṛ̱ṣva-vī̍rasya | bṛ̱ha̱taḥ | pati̍ḥ | bhū̱ḥ |
viśva̍m | ā | a̱prā̱ḥ | a̱ntari̍kṣam | ma̱hi̱-tvā | sa̱tyam | a̱ddhā | naki̍ḥ | a̱nyaḥ | tvā-vā̍n |
na | yasya̍ | dyāvā̍pṛthi̱vī iti̍ | anu̍ | vyaca̍ḥ | na | sindha̍vaḥ | raja̍saḥ | anta̍m | ā̱na̱śuḥ |
na | u̱ta | sva-vṛ̍ṣṭim | made̍ | a̱sya̱ | yudhya̍taḥ | eka̍ḥ | a̱nyat | ca̱kṛ̱ṣe̱ | viśva̍m | ā̱nu̱ṣak |
ārca̍n | atra̍ | ma̱ruta̍ḥ | sasmi̍n | ā̱jau | viśve̍ | de̱vāsa̍ḥ | a̱ma̱da̱n | anu̍ | tvā̱ |
vṛ̱trasya̍ | yat | bhṛ̱ṣṭi̱-matā̍ | va̱dhena̍ | ni | tvam | i̱ndra̱ | prati̍ | ā̱nam | ja̱ghantha̍ |
ni | ū̱m̐ iti̍ | su | vāca̍m | pra | ma̱he | bha̱rā̱ma̱he̱ | gira̍ḥ | indrā̍ya | sada̍ne | vi̱vasva̍taḥ |
nu | ci̱t | hi | ratna̍m | sa̱sa̱tām-i̍va | avi̍dat | na | du̱ḥ-stu̱tiḥ | dra̱vi̱ṇa̱ḥ-deṣu̍ | śa̱sya̱te̱ |
du̱raḥ | aśva̍sya | du̱raḥ | i̱ndra̱ | goḥ | a̱si̱ | du̱raḥ | yava̍sya | vasu̍naḥ | i̱naḥ | pati̍ḥ |
śi̱kṣā̱-na̱raḥ | pra̱-diva̍ḥ | akā̍ma-karśanaḥ | sakhā̍ | sakhi̍-bhyaḥ | tam | i̱dam | gṛ̱ṇī̱ma̱si̱ |
śacī̍-vaḥ | i̱ndra̱ | pu̱ru̱-kṛ̱t | dyu̱ma̱t-ta̱ma̱ | tava̍ | it | i̱dam | a̱bhita̍ḥ | ce̱ki̱te̱ | vasu̍ |
ata̍ḥ | sa̱m-gṛbhya̍ | a̱bhi̱-bhū̱te̱ | ā | bha̱ra̱ | mā | tvā̱-ya̱taḥ | ja̱ri̱tuḥ | kāma̍m | ū̱na̱yī̱ḥ |
e̱bhiḥ | dyu-bhi̍ḥ | su̱-manā̍ḥ | e̱bhiḥ | indu̍-bhiḥ | ni̱ḥ-u̱ndhā̱naḥ | ama̍tim | gobhi̍ḥ | a̱śvinā̍ |
indre̍ṇa | dasyu̍m | da̱raya̍ntaḥ | indu̍-bhiḥ | yu̱ta-dve̍ṣasaḥ | sam | i̱ṣā | ra̱bhe̱ma̱hi̱ |
sam | i̱ndra̱ | rā̱yā | sam | i̱ṣā | ra̱bhe̱ma̱hi̱ | sam | vāje̍bhiḥ | pu̱ru̱-ca̱ndraiḥ | a̱bhidyu̍-bhiḥ |
sam | de̱vyā | pra-ma̍tyā | vī̱ra-śu̍ṣmayā | go-a̍grayā | aśva̍-vatyā | ra̱bhe̱ma̱hi̱ |
te | tvā̱ | madā̍ḥ | a̱ma̱da̱n | tāni̍ | vṛṣṇyā̍ | te | somā̍saḥ | vṛ̱tra̱-hatye̍ṣu | sa̱t-pa̱te̱ |
yat | kā̱rave̍ | daśa̍ | vṛ̱trāṇi̍ | a̱pra̱ti | ba̱rhiṣma̍te | ni | sa̱hasrā̍ṇi | ba̱rhaya̍ḥ |
yu̱dhā | yudha̍m | upa̍ | gha̱ | it | e̱ṣi̱ | dhṛ̱śṇu̱-yā | pu̱rā | pura̍m | sam | i̱dam | ha̱ṁsi̱ | oja̍sā |
namyā̍ | yat | i̱ndra̱ | sakhyā̍ | pa̱rā̱-vati̍ | ni̱-ba̱rhaya̍ḥ | namu̍cim | nāma̍ | mā̱yina̍m |
tvam | kara̍ñjam | u̱ta | pa̱rṇaya̍m | va̱dhī̱ḥ | teji̍ṣṭhayā | a̱ti̱thi̱-gvasya̍ | va̱rta̱nī |
tvam | śa̱tā | vaṅgṛ̍dasya | a̱bhi̱na̱t | pura̍ḥ | a̱na̱nu̱-daḥ | pari̍-sūtāḥ | ṛ̱jiśva̍nā |
tvam | e̱tān | ja̱na̱-rājña̍ḥ | dviḥ | daśa̍ | a̱ba̱ndhunā̍ | su̱-śrava̍sā | u̱pa̱-ja̱gmuṣa̍ḥ |
ṣa̱ṣṭim | sa̱hasrā̍ | na̱va̱tim | nava̍ | śru̱taḥ | ni | ca̱kreṇa̍ | rathyā̍ | du̱ḥ-padā̍ | a̱vṛ̱ṇa̱k |
tvam | ā̱vi̱tha̱ | su̱-śrava̍sam | tava̍ | ū̱ti-bhi̍ḥ | tava̍ | trāma̍-bhiḥ | i̱ndra̱ | tūrva̍yāṇam |
tvam | a̱smai̱ | kutsa̍m | a̱ti̱thi̱-gvam | ā̱yum | ma̱he | rājñe̍ | yūne̍ | a̱ra̱ndha̱nā̱ya̱ḥ |
ye | u̱t-ṛci̍ | i̱ndra̱ | de̱va-go̍pāḥ | sakhā̍yaḥ | te̱ | śi̱va-ta̍māḥ | asā̍ma |
tvām | sto̱ṣā̱ma̱ | tvayā̍ | su̱-vīrā̍ḥ | drāghī̍yaḥ | āyu̍ḥ | pra̱-ta̱ram | dadhā̍nāḥ |
mā | na̱ḥ | a̱smin | ma̱gha̱-va̱n | pṛ̱t-su | aṁha̍si | na̱hi | te̱ | anta̍ḥ | śava̍saḥ | pa̱ri̱-naśe̍ |
akra̍ndayaḥ | na̱dya̍ḥ | roru̍vat | vanā̍ | ka̱thā | na | kṣo̱ṇīḥ | bhi̱yasā̍ | sam | ā̱ra̱ta̱ |
arca̍ | śa̱krāya̍ | śā̱kine̍ | śacī̍-vate | śṛ̱ṇvanta̍m | indra̍m | ma̱haya̍n | a̱bhi | stu̱hi̱ |
yaḥ | dhṛ̱ṣṇunā̍ | śava̍sā | roda̍sī̱ iti̍ | u̱bhe iti̍ | vṛṣā̍ | vṛ̱ṣa̱-tvā | vṛ̱ṣa̱bhaḥ | ni̱-ṛ̱ñjate̍ |
arca̍ | di̱ve | bṛ̱ha̱te | śū̱ṣya̍m | vaca̍ḥ | sva-kṣa̍tram | yasya̍ | dhṛ̱ṣa̱taḥ | dhṛ̱ṣat | mana̍ḥ |
bṛ̱hat-śra̍vāḥ | asu̍raḥ | ba̱rhaṇā̍ | kṛ̱taḥ | pu̱raḥ | hari̍-bhyām | vṛ̱ṣa̱bhaḥ | ratha̍ḥ | hi | saḥ |
tvam | di̱vaḥ | bṛ̱ha̱taḥ | sānu̍ | ko̱pa̱ya̱ḥ | ava̍ | tmanā̍ | dhṛ̱ṣa̱tā | śamba̍ram | bhi̱na̱t |
yat | mā̱yina̍ḥ | vra̱ndina̍ḥ | ma̱ndinā̍ | dhṛ̱ṣat | śi̱tām | gabha̍stim | a̱śani̍m | pṛ̱ta̱nyasi̍ |
ni | yat | vṛ̱ṇakṣi̍ | śva̱sa̱nasya̍ | mū̱rdhani̍ | śuṣṇa̍sya | ci̱t | vra̱ndina̍ḥ | roru̍vat | vanā̍ |
prā̱cīne̍na | mana̍sā | ba̱rhaṇā̍-vatā | yat | a̱dya | ci̱t | kṛ̱ṇava̍ḥ | kaḥ | tvā̱ | pari̍ |
tvam | ā̱vi̱tha̱ | narya̍m | tu̱rvaśa̍m | yadu̍m | tvam | tu̱rvīti̍m | va̱yya̍m | śa̱ta̱kra̱to̱ iti̍ śata-krato |
tvam | ratha̍m | eta̍śam | kṛtvye̍ | dhane̍ | tvam | pura̍ḥ | na̱va̱tim | da̱mbha̱ya̱ḥ | nava̍ |
saḥ | gha̱ | rājā̍ | sat-pa̍tiḥ | śū̱śu̱va̱t | jana̍ḥ | rā̱ta-ha̍vyaḥ | prati̍ | yaḥ | śāsa̍m | inva̍ti |
u̱kthā | vā̱ | yaḥ | a̱bhi̱-gṛ̱ṇāti̍ | rādha̍sā | dānu̍ḥ | a̱smai̱ | upa̍rā | pi̱nva̱te̱ | di̱vaḥ |
asa̍mam | kṣa̱tram | asa̍mā | ma̱nī̱ṣā | pra | so̱ma̱-pāḥ | apa̍sā | sa̱ntu̱ | neme̍ |
ye | te̱ | i̱ndra̱ | da̱duṣa̍ḥ | va̱rdhaya̍nti | mahi̍ | kṣa̱tram | sthavi̍ram | vṛṣṇya̍m | ca̱ |
tubhya̍ | it | e̱te | ba̱hu̱lāḥ | adri̍-dugdhāḥ | ca̱mū̱-sada̍ḥ | ca̱ma̱sāḥ | i̱ndra̱-pānā̍ḥ |
vi | a̱śnu̱hi̱ | ta̱rpaya̍ | kāma̍m | e̱ṣā̱m | atha̍ | mana̍ḥ | va̱su̱-deyā̍ya | kṛ̱ṣva̱ |
a̱pām | a̱ti̱ṣṭha̱t | dha̱ruṇa̍-hvaram | tama̍ḥ | a̱ntaḥ | vṛ̱trasya̍ | ja̱ṭhare̍ṣu | parva̍taḥ |
a̱bhi | ī̱m | indra̍ḥ | na̱dya̍ḥ | va̱vriṇā̍ | hi̱tāḥ | viśvā̍ḥ | a̱nu̱-sthāḥ | pra̱va̱ṇeṣu̍ | ji̱ghna̱te̱ |
saḥ | śe-vṛ̍dham | adhi̍ | dhā̱ḥ | dyu̱mnam | a̱sme iti̍ | mahi̍ | kṣa̱tram | ja̱nā̱ṣāṭ | i̱ndra̱ | tavya̍m |
rakṣa̍ | ca̱ | na̱ḥ | ma̱ghona̍ḥ | pā̱hi | sū̱rīn | rā̱ye | ca̱ | na̱ḥ | su̱-a̱pa̱tyai | i̱ṣe | dhā̱ḥ |
di̱vaḥ | ci̱t | a̱sya̱ | va̱ri̱mā | vi | pa̱pra̱the̱ | indra̍m | na | ma̱hnā | pṛ̱thi̱vī | ca̱na | prati̍ |
bhī̱maḥ | tuvi̍ṣmān | ca̱rṣa̱ṇi-bhya̍ḥ | ā̱-ta̱paḥ | śiśī̍te | vajra̍m | teja̍se | na | vaṁsa̍gaḥ |
saḥ | a̱rṇa̱vaḥ | na | na̱dya̍ḥ | sa̱mu̱driya̍ḥ | prati̍ | gṛ̱bhṇā̱ti̱ | vi-śri̍tāḥ | varī̍ma-bhiḥ |
indra̍ḥ | soma̍sya | pī̱taye̍ | vṛ̱ṣa̱-ya̱te̱ | sa̱nāt | saḥ | yu̱dhmaḥ | oja̍sā | pa̱na̱sya̱te̱ |
tvam | tam | i̱ndra̱ | parva̍tam | na | bhoja̍se | ma̱haḥ | nṛ̱mṇasya̍ | dharma̍ṇām | i̱ra̱jya̱si̱ |
pra | vī̱rye̍ṇa | de̱vatā̍ | ati̍ | ce̱ki̱te̱ | viśva̍smai | u̱graḥ | karma̍ṇe | pu̱raḥ-hi̍taḥ |
saḥ | it | vane̍ | na̱ma̱syu-bhi̍ḥ | va̱ca̱sya̱te̱ | cāru̍ | jane̍ṣu | pra̱-bru̱vā̱ṇaḥ | i̱ndri̱yam |
vṛṣā̍ | chandu̍ḥ | bha̱va̱ti̱ | ha̱rya̱taḥ | vṛṣā̍ | kṣeme̍ṇa | dhenā̍m | ma̱ghav-ā̍ | yat | inva̍ti |
saḥ | it | ma̱hāni̍ | sa̱m-i̱thāni̍ | ma̱jmanā̍ | kṛ̱ṇoti̍ | yu̱dhmaḥ | oja̍sā | jane̍bhyaḥ |
adha̍ | ca̱na | śrat | da̱dha̱ti̱ | tviṣi̍-mate | indrā̍ya | vajra̍m | ni̱-ghani̍ghnate | va̱dham |
saḥ | hi | śra̱va̱syuḥ | sada̍nāni | kṛ̱trimā̍ | kṣma̱yā | vṛ̱dhā̱naḥ | oja̍sā | vi̱-nā̱śaya̍n |
jyotī̍ṁṣi | kṛ̱ṇvan | a̱vṛ̱kāṇi̍ | yajya̍ve | ava̍ | su̱-kratu̍ḥ | sarta̱vai | a̱paḥ | sṛ̱ja̱t |
dā̱nāya̍ | mana̍ḥ | so̱ma̱-pā̱va̱n | a̱stu̱ | te̱ | a̱rvāñcā̍ | harī̱ iti̍ | va̱nda̱na̱-śru̱t | ā | kṛ̱dhi̱ |
yami̍ṣṭhāsaḥ | sāra̍thayaḥ | ye | i̱ndra | te̱ | na | tvā̱ | ketā̍ḥ | ā | da̱bhnu̱va̱nti̱ | bhūrṇa̍yaḥ |
apra̍-kṣitam | vasu̍ | bi̱bha̱rṣi̱ | hasta̍yoḥ | aṣā̍ḻham | saha̍ḥ | ta̱nvi̍ | śru̱taḥ | da̱dhe̱ |
ā-vṛ̍tāsaḥ | a̱va̱tāsa̍ḥ | na | ka̱rtṛ-bhi̍ḥ | ta̱nūṣu̍ | te̱ | krata̍vaḥ | i̱ndra̱ | bhūra̍yaḥ |
e̱ṣaḥ | pra | pū̱rvīḥ | ava̍ | tasya̍ | ca̱mriṣa̍ḥ | atya̍ḥ | na | yoṣā̍m | ut | a̱ya̱ṁsta̱ | bhu̱rvaṇi̍ḥ |
dakṣa̍m | ma̱he | pā̱ya̱ya̱te̱ | hi̱ra̱ṇyaya̍m | ratha̍m | ā̱-vṛtya̍ | hari̍-yogam | ṛbhva̍sam |
tam | gū̱rtaya̍ḥ | ne̱ma̱n-iṣa̍ḥ | parī̍ṇasaḥ | sa̱mu̱dram | na | sa̱m-cara̍ṇe | sa̱ni̱ṣyava̍ḥ |
pati̍m | dakṣa̍sya | vi̱datha̍sya | nu | saha̍ḥ | gi̱rim | na | ve̱nāḥ | adhi̍ | ro̱ha̱ | teja̍sā |
saḥ | tu̱rvaṇi̍ḥ | ma̱hān | a̱re̱ṇu | pauṁsye̍ | gi̱reḥ | bhṛ̱ṣṭiḥ | na | bhrā̱ja̱te̱ | tu̱jā | śava̍ḥ |
yena̍ | śuṣṇa̍m | mā̱yina̍m | ā̱ya̱saḥ | made̍ | du̱dhraḥ | ā̱bhūṣu̍ | ra̱maya̍t | ni | dāma̍ni |
de̱vī | yadi̍ | tavi̍ṣī | tvā-vṛ̍dhā | ū̱taye̍ | indra̍m | sisa̍kti | u̱ṣasa̍m | na | sūrya̍ḥ |
yaḥ | dhṛ̱ṣṇunā̍ | śava̍sā | bādha̍te | tama̍ḥ | iya̍rti | re̱ṇum | bṛ̱hat | a̱rha̱ri̱-svani̍ḥ |
vi | yat | ti̱raḥ | dha̱ruṇa̍m | acyu̍tam | raja̍ḥ | ati̍sthipaḥ | di̱vaḥ | ātā̍su | ba̱rhaṇā̍ |
sva̍ḥ-mīḻhe | yat | made̍ | i̱ndra̱ | harṣyā̍ | aha̍n | vṛ̱tram | niḥ | a̱pām | au̱bja̱ḥ | a̱rṇa̱vam |
tvam | di̱vaḥ | dha̱ruṇa̍m | dhi̱ṣe̱ | oja̍sā | pṛ̱thi̱vyāḥ | i̱ndra̱ | sada̍neṣu | māhi̍naḥ |
tvam | su̱tasya̍ | made̍ | a̱ri̱ṇā̱ḥ | a̱paḥ | vi | vṛ̱trasya̍ | sa̱mayā̍ | pā̱ṣyā̍ | a̱ru̱ja̱ḥ |
pra | maṁhi̍ṣṭhāya | bṛ̱ha̱te | bṛ̱hat-ra̍ye | sa̱tya-śu̍ṣmāya | ta̱vase̍ | ma̱tim | bha̱re̱ |
a̱pām-i̍va | pra̱va̱ṇe | yasya̍ | du̱ḥ-dhara̍m | rādha̍ḥ | vi̱śva-ā̍yu | śava̍se | apa̍-vṛtam |
adha̍ | te̱ | viśva̍m | anu̍ | ha̱ | a̱sa̱t | i̱ṣṭaye̍ | āpa̍ḥ | ni̱mnā-i̍va | sava̍nā | ha̱viṣma̍taḥ |
yat | parva̍te | na | sa̱m-aśī̍ta | ha̱rya̱taḥ | indra̍sya | vajra̍ḥ | śnathi̍tā | hi̱ra̱ṇyaya̍ḥ |
a̱smai | bhī̱māya̍ | nama̍sā | sam | a̱dhva̱re | uṣa̍ḥ | na | śu̱bhre̱ | ā | bha̱ra̱ | panī̍yase |
yasya̍ | dhāma̍ | śrava̍se | nāma̍ | i̱ndri̱yam | jyoti̍ḥ | akā̍ri | ha̱rita̍ḥ | na | aya̍se |
i̱me | te̱ | i̱ndra̱ | te | va̱yam | pu̱ru̱-stu̱ta̱ | ye | tvā̱ | ā̱-rabhya̍ | carā̍masi | pra̱bhu̱va̱so̱ iti̍ prabhu-vaso |
na̱hi | tvat | a̱nyaḥ | gi̱rva̱ṇa̱ḥ | gira̍ḥ | sagha̍t | kṣo̱ṇīḥ-i̍va | prati̍ | na̱ḥ | ha̱rya̱ | tat | vaca̍ḥ |
bhūri̍ | te̱ | i̱ndra̱ | vī̱rya̍m | tava̍ | sma̱si̱ | a̱sya | sto̱tuḥ | ma̱gha-va̱n | kāma̍m | ā | pṛ̱ṇa̱ |
anu̍ | te̱ | dyauḥ | bṛ̱ha̱tī | vī̱rya̍m | ma̱me̱ | i̱yam | ca̱ | te̱ | pṛ̱thi̱vī | ne̱me̱ | oja̍se |
tvam | tam | i̱ndra̱ | parva̍tam | ma̱hām | u̱rum | vajre̍ṇa | va̱jri̱n | pa̱rva̱-śaḥ | ca̱ka̱rti̱tha̱ |
ava̍ | a̱sṛ̱ja̱ḥ | ni-vṛ̍tāḥ | sarta̱vai | a̱paḥ | sa̱trā | viśva̍m | da̱dhi̱ṣe̱ | keva̍lam | saha̍ḥ |
nu | ci̱t | sa̱ha̱ḥ-jāḥ | a̱mṛta̍ḥ | ni | tu̱nda̱te̱ | hotā̍ | yat | dū̱taḥ | abha̍vat | vi̱vasva̍taḥ |
vi | sādhi̍ṣṭhebhiḥ | pa̱thi-bhi̍ḥ | raja̍ḥ | ma̱me̱ | ā | de̱va-tā̍tā | ha̱viṣā̍ | vi̱vā̱sa̱ti̱ |
ā | svam | adma̍ | yu̱vamā̍naḥ | a̱jara̍ḥ | tṛ̱ṣu | a̱vi̱ṣyan | a̱ta̱seṣu̍ | ti̱ṣṭha̱ti̱ |
atya̍ḥ | na | pṛ̱ṣṭham | pru̱ṣi̱tasya̍ | ro̱ca̱te̱ | di̱vaḥ | na | sānu̍ | sta̱naya̍n | a̱ci̱kra̱da̱t |
krā̱ṇā | ru̱drebhi̍ḥ | vasu̍-bhiḥ | pu̱raḥ-hi̍taḥ | hotā̍ | ni-sa̍ttaḥ | ra̱yi̱ṣāṭ | ama̍rtyaḥ |
ratha̍ḥ | na | vi̱kṣu | ṛ̱ñja̱sā̱naḥ | ā̱yuṣu̍ | vi | ā̱nu̱ṣak | vāryā̍ | de̱vaḥ | ṛ̱ṇva̱ti̱ |
vi | vāta̍-jūtaḥ | a̱ta̱seṣu̍ | ti̱ṣṭha̱te̱ | vṛthā̍ | ju̱hūbhi̍ḥ | sṛṇyā̍ | tu̱vi̱-svaṇi̍ḥ |
tṛ̱ṣu | yat | a̱gne̱ | va̱nina̍ḥ | vṛ̱ṣa̱-yase̍ | kṛ̱ṣṇam | te̱ | ema̍ | ruśa̍t-ūrme | a̱ja̱ra̱ |
tapu̍ḥ-jambhaḥ | vane̍ | ā | vāta̍-coditaḥ | yū̱the | na | sā̱hvān | ava̍ | vā̱ti̱ | vaṁsa̍gaḥ |
a̱bhi̱-vraja̍n | akṣi̍tam | pāja̍sā | raja̍ḥ | sthā̱tuḥ | ca̱ratha̍m | bha̱ya̱te̱ | pa̱ta̱triṇa̍ḥ |
da̱dhuḥ | tvā̱ | bhṛga̍vaḥ | mānu̍ṣeṣu | ā | ra̱yim | na | cāru̍m | su̱-hava̍m | jane̍bhyaḥ |
hotā̍ram | a̱gne̱ | ati̍thim | vare̍ṇyam | mi̱tram | na | śeva̍m | di̱vyāya̍ | janma̍ne |
hotā̍ram | sa̱pta | ju̱hva̍ḥ | yaji̍ṣṭham | yam | vā̱ghata̍ḥ | vṛ̱ṇate̍ | a̱dhva̱reṣu̍ |
a̱gnim | viśve̍ṣām | a̱ra̱tim | vasū̍nām | sa̱pa̱ryāmi̍ | praya̍sā | yāmi̍ | ratna̍m |
acchi̍drā | sū̱no̱ iti̍ | sa̱ha̱sa̱ḥ | na̱ḥ | a̱dya | sto̱tṛ-bhya̍ḥ | mi̱tra̱-ma̱ha̱ḥ | śarma̍ | ya̱ccha̱ |
agne̍ | gṛ̱ṇanta̍m | aṁha̍saḥ | u̱ru̱ṣya̱ | ūrja̍ḥ | na̱pā̱t | pū̱ḥ-bhiḥ | āya̍sībhiḥ |
bhava̍ | varū̍tham | gṛ̱ṇa̱te | vi̱bhā̱-va̱ḥ | bhava̍ | ma̱gha̱-va̱n | ma̱ghava̍t-bhyaḥ | śarma̍ |
u̱ru̱ṣya | a̱gne̱ | aṁha̍saḥ | gṛ̱ṇanta̍m | prā̱taḥ | ma̱kṣu | dhi̱yā-va̍suḥ | ja̱ga̱myā̱t |
va̱yāḥ | it | a̱gne̱ | a̱gnaya̍ḥ | te̱ | a̱nye | tve iti̍ | viśve̍ | a̱mṛtā̍ḥ | mā̱da̱ya̱nte̱ |
vaiśvā̍nara | nābhi̍ḥ | a̱si̱ | kṣi̱tī̱nām | sthūṇā̍-iva | janā̍n | u̱pa̱-mit | ya̱ya̱ntha̱ |
mū̱rdhā | di̱vaḥ | nābhi̍ḥ | a̱gniḥ | pṛ̱thi̱vyāḥ | atha̍ | a̱bha̱va̱t | a̱ra̱tiḥ | roda̍syoḥ |
tam | tvā̱ | de̱vāsa̍ḥ | a̱ja̱na̱ya̱nta̱ | de̱vam | vaiśvā̍nara | jyoti̍ḥ | it | āryā̍ya |
ā | sūrye̍ | na | ra̱śmaya̍ḥ | dhru̱vāsa̍ḥ | vai̱śvā̱na̱re | da̱dhi̱re̱ | a̱gnā | vasū̍ni |
yā | parva̍teṣu | oṣa̍dhīṣu | a̱p-su | yā | mānu̍ṣeṣu | asi̍ | tasya̍ | rājā̍ |
bṛ̱ha̱tī i̱veti̍ bṛha̱tī-i̍va | sū̱nave̍ | roda̍sī̱ iti̍ | gira̍ḥ | hotā̍ | ma̱nu̱ṣya̍ḥ | na | dakṣa̍ḥ |
sva̍ḥ-vate | sa̱tya-śu̍ṣmāya | pū̱rvīḥ | vai̱śvā̱na̱rāya̍ | nṛ-ta̍māya | ya̱hvīḥ |
di̱vaḥ | ci̱t | te̱ | bṛ̱ha̱taḥ | jā̱ta̱-ve̱da̱ḥ | vaiśvā̍nara | pra | ri̱ri̱ce̱ | ma̱hi̱-tvam |
rājā̍ | kṛ̱ṣṭī̱nām | a̱si̱ | mānu̍ṣīṇām | yu̱dhā | de̱vebhya̍ḥ | vari̍vaḥ | ca̱ka̱rtha̱ |
pra | nu | ma̱hi̱-tvam | vṛ̱ṣa̱bhasya̍ | vo̱ca̱m | yam | pū̱rava̍ḥ | vṛ̱tra̱-hana̍m | saca̍nte |
vai̱śvā̱na̱raḥ | dasyu̍m | a̱gniḥ | ja̱gha̱nvān | adhū̍not | kāṣṭhā̍ḥ | ava̍ | śamba̍ram | bhe̱t |
vai̱śvā̱na̱raḥ | ma̱hi̱mnā | vi̱śva-kṛ̍ṣṭiḥ | bha̱rat-vā̍jeṣu | ya̱ja̱taḥ | vi̱bhā-vā̍ |
śā̱ta̱-va̱ne̱ye | śa̱tinī̍bhiḥ | a̱gniḥ | pu̱ru̱-nī̱the | ja̱ra̱te̱ | sū̱nṛtā̍-vān |
vahni̍m | ya̱śasa̍m | vi̱datha̍sya | ke̱tum | su̱pra̱-a̱vya̍m | dū̱tam | sa̱dyaḥ-a̍rtham |
dvi̱-janmā̍nam | ra̱yim-i̍va | pra̱-śa̱stam | rā̱tim | bha̱ra̱t | bhṛga̍ve | mā̱ta̱riśvā̍ |
a̱sya | śāsu̍ḥ | u̱bhayā̍saḥ | sa̱ca̱nte̱ | ha̱viṣma̍ntaḥ | u̱śija̍ḥ | ye | ca̱ | martā̍ḥ |
di̱vaḥ | ci̱t | pūrva̍ḥ | ni | a̱sā̱di̱ | hotā̍ | ā̱-pṛcchya̍ḥ | vi̱śpati̍ḥ | vi̱kṣu | ve̱dhāḥ |
tam | navya̍sī | hṛ̱daḥ | ā | jāya̍mānam | a̱smat | su̱-kī̱rtiḥ | madhu̍-jihvam | a̱śyā̱ḥ |
yam | ṛ̱tvija̍ḥ | vṛ̱jane̍ | mānu̍ṣāsaḥ | praya̍svantaḥ | ā̱yava̍ḥ | jīja̍nanta |
u̱śik | pā̱va̱kaḥ | vasu̍ḥ | mānu̍ṣeṣu | vare̍ṇyaḥ | hotā̍ | a̱dhā̱yi̱ | vi̱kṣu |
damū̍nāḥ | gṛ̱ha-pa̍tiḥ | dame̍ | ā | a̱gniḥ | bhu̱va̱t | ra̱yi̱-pati̍ḥ | ra̱yī̱ṇām |
tam | tvā̱ | va̱yam | pati̍m | a̱gne̱ | ra̱yī̱ṇām | pra | śa̱ṁsā̱ma̱ḥ | ma̱ti-bhi̍ḥ | gota̍māsaḥ |
ā̱śum | na | vā̱ja̱m-bha̱ram | ma̱rjaya̍ntaḥ | prā̱taḥ | ma̱kṣu | dhi̱yā-va̍suḥ | ja̱ga̱myā̱t |
a̱smai | it | ū̱m̐ iti̍ | pra | ta̱vase̍ | tu̱rāya̍ | praya̍ḥ | na | ha̱rmi̱ | stoma̍m | māhi̍nāya |
ṛcī̍ṣamāya | adhri̍-gave | oha̍m | indrā̍ya | brahmā̍ṇi | rā̱ta-ta̍mā |
a̱smai | it | ū̱m̐ iti̍ | praya̍ḥ-iva | pra | ya̱ṁsi̱ | bharā̍mi | ā̱ṅgū̱ṣam | bādhe̍ | su̱-vṛ̱kti |
indrā̍ya | hṛ̱dā | mana̍sā | ma̱nī̱ṣā | pra̱tnāya̍ | patye̍ | dhiya̍ḥ | ma̱rja̱ya̱nta̱ |
a̱smai | it | ū̱m̐ iti̍ | tyam | u̱pa̱-mam | sva̱ḥ-sām | bharā̍mi | ā̱ṅgū̱ṣam | ā̱sye̍na |
maṁhi̍ṣṭham | accho̍kti-bhiḥ | ma̱tī̱nām | su̱vṛ̱kti-bhi̍ḥ | sū̱rim | va̱vṛ̱dhadhyai̍ |
a̱smai | it | ū̱m̐ iti̍ | stoma̍m | sam | hi̱no̱mi̱ | ratha̍m | na | taṣṭā̍-iva | tat-si̍nāya |
gira̍ḥ | ca̱ | girvā̍hase | su̱-vṛ̱kti | indrā̍ya | vi̱śva̱m-i̱nvam | medhi̍rāya |
a̱smai | it | ū̱m̐ iti̍ | sapti̍m-iva | śra̱va̱syā | indrā̍ya | a̱rkam | ju̱hvā̍ | sam | a̱ñje̱ |
vī̱ram | dā̱na-o̍kasam | va̱ndadhyai̍ | pu̱rām | gū̱rta-śra̍vasam | da̱rmāṇa̍m |
a̱smai | it | ū̱m̐ iti̍ | tvaṣṭā̍ | ta̱kṣa̱t | vajra̍m | svapa̍ḥ-tamam | sva̱rya̍m | raṇā̍ya |
vṛ̱trasya̍ | ci̱t | vi̱dat | yena̍ | marma̍ | tu̱jan | īśā̍naḥ | tu̱ja̱tā | ki̱ye̱dhāḥ |
a̱sya | it | ū̱m̐ iti̍ | mā̱tuḥ | sava̍neṣu | sa̱dyaḥ | ma̱haḥ | pi̱tum | pa̱pi̱-vān | cāru̍ | annā̍ |
mu̱ṣā̱yat | viṣṇu̍ḥ | pa̱ca̱tam | sahī̍yān | vidhya̍t | va̱rā̱ham | ti̱raḥ | adri̍m | astā̍ |
a̱smai | it | ū̱m̐ iti̍ | gnāḥ | ci̱t | de̱va-pa̍tnīḥ | indrā̍ya | a̱rkam | a̱hi̱-hatye̍ | ū̱vu̱rityū̍vuḥ |
pari̍ | dyāvā̍pṛthi̱vī iti̍ | ja̱bhre̱ | u̱rvī iti̍ | na | a̱sya̱ | te iti̍ | ma̱hi̱māna̍m | pari̍ | sta̱ iti̍ staḥ |
a̱sya | it | e̱va | pra | ri̱ri̱ce̱ | ma̱hi̱-tvam | di̱vaḥ | pṛ̱thi̱vyāḥ | pari̍ | a̱ntari̍kṣāt |
sva̱-rāṭ | indra̍ḥ | dame̍ | ā | vi̱śva-gū̍rtaḥ | su̱-a̱riḥ | ama̍traḥ | va̱va̱kṣe̱ | raṇā̍ya |
a̱sya | it | e̱va | śava̍sā | śu̱ṣanta̍m | vi | vṛ̱śca̱t | vajre̍ṇa | vṛ̱tram | indra̍ḥ |
gāḥ | na | vrā̱ṇāḥ | a̱vanī̍ḥ | a̱mu̱ñca̱t | a̱bhi | śrava̍ḥ | dā̱vane̍ | sa-ce̍tāḥ |
a̱sya | it | ū̱m̐ iti̍ | tve̱ṣasā̍ | ra̱nta̱ | sindha̍vaḥ | pari̍ | yat | vajre̍ṇa | sī̱m | aya̍cchat |
ī̱śā̱na̱-kṛt | dā̱śuṣe̍ | da̱śa̱syan | tu̱rvīta̍ye | gā̱dham | tu̱rvaṇi̍ḥ | ka̱riti̍ kaḥ |
a̱smai | it | ū̱m̐ iti̍ | pra | bha̱ra̱ | tūtu̍jānaḥ | vṛ̱trāya̍ | vajra̍m | īśā̍naḥ | ki̱ye̱dhāḥ |
goḥ | na | parva̍ | vi | ra̱da̱ | ti̱ra̱ścā̍ | iṣya̍n | arṇā̍ṁsi | a̱pām | ca̱radhyai̍ |
a̱sya | it | ū̱m̐ iti̍ | pra | brū̱hi̱ | pū̱rvyāṇi̍ | tu̱rasya̍ | karmā̍ṇi | navya̍ḥ | u̱kthaiḥ |
yu̱dhe | yat | i̱ṣṇā̱naḥ | āyu̍dhāni | ṛ̱ghā̱yamā̍ṇaḥ | ni̱-ri̱ṇāti̍ | śatrū̍n |
a̱sya | it | ū̱m̐ iti̍ | bhi̱yā | gi̱raya̍ḥ | ca̱ | dṛ̱ḻhāḥ | dyāvā̍ | ca̱ | bhūma̍ | ja̱nuṣa̍ḥ | tu̱je̱te̱ iti̍ |
upo̱ iti̍ | ve̱nasya̍ | jogu̍vānaḥ | o̱ṇim | sa̱dyaḥ | bhu̱va̱t | vī̱ryā̍ya | no̱dhāḥ |
a̱smai | it | ū̱m̐ iti̍ | tyat | anu̍ | dā̱yi̱ | e̱ṣā̱m | eka̍ḥ | yat | va̱vne | bhūre̍ḥ | īśā̍naḥ |
pra | eta̍śam | sūrye̍ | pa̱spṛ̱dhā̱nam | sauva̍śvye | susvi̍m | ā̱va̱t | indra̍ḥ |
e̱va | te̱ | hā̱ri̱-yo̱ja̱na̱ | su̱-vṛ̱kti | indra̍ | brahmā̍ṇi | gota̍māsaḥ | a̱kra̱n |
ā | e̱ṣu̱ | vi̱śva-pe̍śasam | dhiya̍m | dhā̱ḥ | prā̱taḥ | ma̱kṣu | dhi̱yā-va̍suḥ | ja̱ga̱myā̱t |
pra | ma̱nma̱he̱ | śa̱va̱sā̱nāya̍ | śū̱ṣam | ā̱ṅgū̱ṣam | girva̍ṇase | a̱ṅgi̱ra̱svat |
su̱vṛ̱kti-bhi̍ḥ | stu̱va̱te | ṛ̱gmi̱yāya̍ | arcā̍ma | a̱rkam | nare̍ | vi-śru̍tāya |
pra | va̱ḥ | ma̱he | mahi̍ | nama̍ḥ | bha̱ra̱dhva̱m | ā̱ṅgū̱ṣya̍m | śa̱va̱sā̱nāya̍ | sāma̍ |
yena̍ | na̱ḥ | pūrve̍ | pi̱tara̍ḥ | pa̱da̱-jñāḥ | arca̍ntaḥ | aṅgi̍rasaḥ | gāḥ | avi̍ndan |
indra̍sya | aṅgi̍rasām | ca̱ | i̱ṣṭau | vi̱dat | sa̱ramā̍ | tana̍yāya | dhā̱sim |
bṛha̱spati̍ḥ | bhi̱nat | adri̍m | vi̱dat | gāḥ | sam | u̱sriyā̍bhiḥ | vā̱va̱śa̱nta̱ | nara̍ḥ |
saḥ | su̱-stubhā̍ | saḥ | stu̱bhā | sa̱pta | viprai̍ḥ | sva̱reṇa̍ | adri̍m | sva̱rya̍ḥ | nava̍-gvaiḥ |
sa̱ra̱ṇyu-bhi̍ḥ | pha̱li̱-gam | i̱ndra̱ | śa̱kra̱ | va̱lam | rave̍ṇa | da̱ra̱ya̱ḥ | daśa̍-gvaiḥ |
gṛ̱ṇā̱naḥ | aṅgi̍raḥ-bhiḥ | da̱sma̱ | vi | va̱ḥ | u̱ṣasā̍ | sūrye̍ṇa | gobhi̍ḥ | andha̍ḥ |
vi | bhūmyā̍ḥ | a̱pra̱tha̱ya̱ḥ | i̱ndra̱ | sānu̍ | di̱vaḥ | raja̍ḥ | upa̍ram | a̱sta̱bhā̱ya̱ḥ |
tat | ū̱m̐ iti̍ | praya̍kṣa-tamam | a̱sya̱ | karma̍ | da̱smasya̍ | cāru̍-tamam | a̱sti̱ | daṁsa̍ḥ |
u̱pa̱-hva̱re | yat | upa̍rāḥ | api̍nvat | madhu̍-arṇasaḥ | na̱dya̍ḥ | cata̍sraḥ |
dvi̱tā | vi | va̱vre̱ | sa̱-najā̍ | sanī̍ḻe̱ iti̱ sa-nī̍ḻe | a̱yāsya̍ḥ | stava̍mānebhiḥ | a̱rkaiḥ |
bhaga̍ḥ | na | mene̱ iti̍ | pa̱ra̱me | vi-o̍man | adhā̍rayat | roda̍sī̱ iti̍ | su̱-daṁsā̍ḥ |
sa̱nāt | diva̍m | pari̍ | bhūma̍ | virū̍pe̱ iti̱ vi-rū̍pe | pu̱na̱ḥ-bhuvā̍ | yu̱va̱tī iti̍ | svebhi̍ḥ | evai̍ḥ |
kṛ̱ṣṇebhi̍ḥ | a̱ktā | u̱ṣāḥ | ruśa̍t-bhiḥ | vapu̍ḥ-bhiḥ | ā | ca̱ra̱ta̱ḥ | a̱nyā-a̍nyā |
sane̍mi | sa̱khyam | su̱-a̱pa̱syamā̍naḥ | sū̱nuḥ | dā̱dhā̱ra̱ | śava̍sā | su̱-daṁsā̍ḥ |
ā̱māsu̍ | ci̱t | da̱dhi̱ṣe̱ | pa̱kvam | a̱ntariti̍ | paya̍ḥ | kṛ̱ṣṇāsu̍ | ruśa̍t | rohi̍ṇīṣu |
sa̱nāt | sa-nī̍ḻāḥ | a̱vanī̍ḥ | a̱vā̱tāḥ | vra̱tā | ra̱kṣa̱nte̱ | a̱mṛtā̍ḥ | saha̍ḥ-bhiḥ |
pu̱ru | sa̱hasrā̍ | jana̍yaḥ | na | patnī̍ḥ | du̱va̱syanti̍ | svasā̍raḥ | ahra̍yāṇam |
sa̱nā̱-yuva̍ḥ | nama̍sā | navya̍ḥ | a̱rkaiḥ | va̱su̱-yava̍ḥ | ma̱taya̍ḥ | da̱sma̱ | da̱dru̱ḥ |
pati̍m | na | patnī̍ḥ | u̱śa̱tīḥ | u̱śanta̍m | spṛ̱śanti̍ | tvā̱ | śa̱va̱sā̱-va̱n | ma̱nī̱ṣāḥ |
sa̱nāt | e̱va | tava̍ | rāya̍ḥ | gabha̍stau | na | kṣīya̍nte | na | upa̍ | da̱sya̱nti̱ | da̱sma̱ |
dyu̱-mān | a̱si̱ | kratu̍-mān | i̱ndra̱ | dhīra̍ḥ | śikṣa̍ | śa̱cī̱-va̱ḥ | tava̍ | na̱ḥ | śacī̍bhiḥ |
sa̱nā̱-ya̱te | gota̍maḥ | i̱ndra̱ | navya̍m | ata̍kṣat | brahma̍ | ha̱ri̱-yoja̍nāya |
su̱-nī̱thāya̍ | na̱ḥ | śa̱va̱sā̱na̱ | no̱dhāḥ | prā̱taḥ | ma̱kṣu | dhi̱yā-va̍suḥ | ja̱ga̱myā̱t |
tvam | ma̱hān | i̱ndra̱ | yaḥ | ha̱ | śuṣmai̍ḥ | dyāvā̍ | ja̱jñā̱naḥ | pṛ̱thi̱vī iti̍ | ame̍ | dhā̱ḥ |
yat | ha̱ | te̱ | viśvā̍ | gi̱raya̍ḥ | ci̱t | abhvā̍ | bhi̱yā | dṛ̱ḻhāsa̍ḥ | ki̱raṇā̍ḥ | na | aija̍n |
ā | yat | harī̱ iti̍ | i̱ndra̱ | vi-vra̍tā | veḥ | ā | te̱ | vajra̍m | ja̱ri̱tā | bā̱hvoḥ | dhā̱t |
yena̍ | a̱vi̱ha̱rya̱ta̱kra̱to̱ itya̍viharyata-krato | a̱mitrā̍n | pura̍ḥ | i̱ṣṇāsi̍ | pu̱ru̱-hū̱ta̱ | pū̱rvīḥ |
tvam | sa̱tyaḥ | i̱ndra̱ | dhṛ̱ṣṇuḥ | e̱tān | tvam | ṛ̱bhu̱kṣāḥ | narya̍ḥ | tvam | ṣāṭ |
tvam | śuṣṇa̍m | vṛ̱jane̍ | pṛ̱kṣe | ā̱ṇau | yūne̍ | kutsā̍ya | dyu̱-mate̍ | sacā̍ | a̱ha̱n |
tvam | ha̱ | tyat | i̱ndra̱ | co̱dī̱ḥ | sakhā̍ | vṛ̱tram | yat | va̱jri̱n | vṛ̱ṣa̱-ka̱rma̱n | u̱bhnāḥ |
yat | ha̱ | śū̱ra̱ | vṛ̱ṣa̱-ma̱na̱ḥ | pa̱rā̱caiḥ | vi | dasyū̍n | yonau̍ | akṛ̍taḥ | vṛ̱thā̱ṣāṭ |
tvam | ha̱ | tyat | i̱ndra̱ | ari̍ṣaṇyan | dṛ̱ḻhasya̍ | ci̱t | martā̍nām | aju̍ṣṭau |
vi | a̱smat | ā | kāṣṭhā̍ḥ | arva̍te | va̱ḥ | gha̱nā-i̍va | va̱jri̱n | śna̱thi̱hi̱ | a̱mitrā̍n |
tvām | ha̱ | tyat | i̱ndra̱ | arṇa̍-sātau | sva̍ḥ-mīḻhe | nara̍ḥ | ā̱jā | ha̱va̱nte̱ |
tava̍ | sva̱dhā̱-va̱ḥ | i̱yam | ā | sa̱-ma̱rye | ū̱tiḥ | vāje̍ṣu | a̱ta̱sāyyā̍ | bhū̱t |
tvam | ha̱ | tyat | i̱ndra̱ | sa̱pta | yudhya̍n | pura̍ḥ | va̱jri̱n | pu̱ru̱-kutsā̍ya | da̱rda̱riti̍ dardaḥ |
ba̱rhiḥ | na | yat | su̱-dāse̍ | vṛthā̍ | vark | a̱ṁhoḥ | rā̱ja̱n | vari̍vaḥ | pū̱rave̍ | ka̱ḥ |
tvam | tyām | na̱ḥ | i̱ndra̱ | de̱va̱ | ci̱trām | iṣa̍m | āpa̍ḥ | na | pī̱pa̱ya̱ḥ | pari̍-jman |
yayā̍ | śū̱ra̱ | prati̍ | a̱smabhya̍m | yaṁsi̍ | tmana̍m | ūrja̍m | na | vi̱śvadha̍ | kṣara̍dhyai |
akā̍ri | te̱ | i̱ndra̱ | gota̍mebhiḥ | brahmā̍ṇi | ā-u̍ktā | nama̍sā | hari̍-bhyām |
su̱-peśa̍sam | vāja̍m | ā | bha̱ra̱ | na̱ḥ | prā̱taḥ | ma̱kṣu | dhi̱yā-va̍suḥ | ja̱ga̱myā̱t |
vṛṣṇe̍ | śardhā̍ya | su-ma̍khāya | ve̱dhase̍ | nodha̍ḥ | su̱-vṛ̱ktim | pra | bha̱ra̱ | ma̱rut-bhya̍ḥ |
a̱paḥ | na | dhīra̍ḥ | mana̍sā | su̱-hastya̍ḥ | gira̍ḥ | sam | a̱ñje̱ | vi̱dathe̍ṣu | ā̱-bhuva̍ḥ |
te | ja̱jñi̱re̱ | di̱vaḥ | ṛ̱ṣvāsa̍ḥ | u̱kṣaṇa̍ḥ | ru̱drasya̍ | maryā̍ḥ | asu̍rāḥ | a̱re̱pasa̍ḥ |
pā̱va̱kāsa̍ḥ | śuca̍yaḥ | sūryā̍ḥ-iva | satvā̍naḥ | na | dra̱psina̍ḥ | gho̱ra-va̍rpasaḥ |
yuvā̍naḥ | ru̱drāḥ | a̱jarā̍ḥ | a̱bho̱k-hana̍ḥ | va̱va̱kṣuḥ | adhri̍-gāvaḥ | parva̍tāḥ-iva |
dṛ̱ḻhā | ci̱t | viśvā̍ | bhuva̍nāni | pārthi̍vā | pra | cya̱va̱ya̱nti̱ | di̱vyāni̍ | ma̱jmanā̍ |
ci̱traiḥ | a̱ñji-bhi̍ḥ | vapu̍ṣe | vi | a̱ñja̱te̱ | vakṣa̍ḥ-su | ru̱kmān | adhi̍ | ye̱ti̱re̱ | śu̱bhe |
aṁse̍ṣu | e̱ṣā̱m | ni | mi̱mṛ̱kṣu̱ḥ | ṛ̱ṣṭaya̍ḥ | sā̱kam | ja̱jñi̱re̱ | sva̱dhayā̍ | di̱vaḥ | nara̍ḥ |
ī̱śā̱na̱-kṛta̍ḥ | dhuna̍yaḥ | ri̱śāda̍saḥ | vātā̍n | vi̱-dyuta̍ḥ | tavi̍ṣībhiḥ | a̱kra̱ta̱ |
du̱hanti̍ | ūdha̍ḥ | di̱vyāni̍ | dhūta̍yaḥ | bhūmi̍m | pi̱nva̱nti̱ | paya̍sā | pari̍-jrayaḥ |
pinva̍nti | a̱paḥ | ma̱ruta̍ḥ | su̱-dāna̍vaḥ | paya̍ḥ | ghṛ̱ta-va̍t | vi̱dathe̍ṣu | ā̱-bhuva̍ḥ |
atya̍m | na | mi̱he | vi | na̱ya̱nti̱ | vā̱jina̍m | utsa̍m | du̱ha̱nti̱ | sta̱naya̍ntam | akṣi̍tam |
ma̱hi̱ṣāsa̍ḥ | mā̱yina̍ḥ | ci̱tra-bhā̍navaḥ | gi̱raya̍ḥ | na | sva-ta̍vasaḥ | ra̱ghu̱-syada̍ḥ |
mṛ̱gāḥ-i̍va | ha̱stina̍ḥ | khā̱da̱tha̱ | vanā̍ | yat | āru̍ṇīṣu | tavi̍ṣīḥ | ayu̍gdhvam |
si̱ṁhāḥ-i̍va | nā̱na̱da̱ti̱ | pra-ce̍tasaḥ | pi̱śāḥ-i̍va | su̱-piśa̍ḥ | vi̱śva-ve̍dasaḥ |
kṣapa̍ḥ | jinva̍ntaḥ | pṛṣa̍tībhiḥ | ṛ̱ṣṭi-bhi̍ḥ | sam | it | sa̱-bādha̱ḥ | śava̍sā | ahi̍-manyavaḥ |
roda̍sī̱ iti̍ | ā | va̱da̱ta̱ | ga̱ṇa̱-śri̱ya̱ḥ | nṛ-sā̍caḥ | śūrā̍ḥ | śava̍sā | ahi̍-manyavaḥ |
ā | va̱ndhure̍ṣu | a̱mati̍ḥ | na | da̱rśa̱tā | vi̱-dyut | na | ta̱sthau̱ | ma̱ru̱ta̱ḥ | rathe̍ṣu | va̱ḥ |
vi̱śva-ve̍dasaḥ | ra̱yi-bhi̍ḥ | sam-o̍kasaḥ | sam-mi̍ślāsaḥ | tavi̍ṣībhiḥ | vi̱-ra̱pśina̍ḥ |
astā̍raḥ | iṣu̍m | da̱dhi̱re̱ | gabha̍styoḥ | a̱na̱nta-śu̍ṣmāḥ | vṛṣa̍-khādayaḥ | nara̍ḥ |
hi̱ra̱ṇyaye̍bhiḥ | pa̱vi-bhi̍ḥ | pa̱ya̱ḥ-vṛdha̍ḥ | ut | ji̱ghna̱nte̱ | ā̱-pa̱thya̍ḥ | na | parva̍tān |
ma̱khāḥ | a̱yāsa̍ḥ | sva̱-sṛta̍ḥ | dhru̱va̱-cyuta̍ḥ | du̱dhra̱-kṛta̍ḥ | ma̱ruta̍ḥ | bhrāja̍t-ṛṣṭayaḥ |
ghṛṣu̍m | pā̱va̱kam | va̱nina̍m | vi-ca̍rṣaṇim | ru̱drasya̍ | sū̱num | ha̱vasā̍ | gṛ̱ṇī̱ma̱si̱ |
ra̱ja̱ḥ-tura̍m | ta̱vasa̍m | māru̍tam | ga̱ṇam | ṛ̱jī̱ṣiṇa̍m | vṛṣa̍ṇam | sa̱śca̱ta̱ | śri̱ye |
pra | nu | saḥ | marta̍ḥ | śava̍sā | janā̍n | ati̍ | ta̱sthau | va̱ḥ | ū̱tī | ma̱ruta̍ḥ | yam | āva̍ta |
arva̍t-bhiḥ | vāja̍m | bha̱ra̱te̱ | dhanā̍ | nṛ-bhi̍ḥ | ā̱-pṛcchya̍m | kratu̍m | ā | kṣe̱ti̱ | puṣya̍ti |
ca̱rkṛtya̍m | ma̱ru̱ta̱ḥ | pṛ̱t-su | du̱stara̍m | dyu̱-manta̍m | śuṣma̍m | ma̱ghava̍t-su | dha̱tta̱na̱ |
dha̱na̱-spṛta̍m | u̱kthya̍m | vi̱śva-ca̍rṣaṇim | to̱kam | pu̱ṣye̱ma̱ | tana̍yam | śa̱tam | himā̍ḥ |
nu | sthi̱ram | ma̱ru̱ta̱ḥ | vī̱ra-va̍ntam | ṛ̱ti̱-saha̍m | ra̱yim | a̱smāsu̍ | dha̱tta̱ |
sa̱ha̱sriṇa̍m | śa̱tina̍m | śū̱śu̱-vāṁsa̍m | prā̱taḥ | ma̱kṣu | dhi̱yā-va̍suḥ | ja̱ga̱myā̱t |
pa̱śvā | na | tā̱yum | guhā̍ | cata̍ntam | nama̍ḥ | yu̱jā̱nam | nama̍ḥ | vaha̍ntam |
sa̱-joṣā̍ḥ | dhīrā̍ḥ | pa̱daiḥ | anu̍ | gma̱n | upa̍ | tvā̱ | sī̱da̱n | viśve̍ | yaja̍trāḥ |
ṛ̱tasya̍ | de̱vāḥ | anu̍ | vra̱tā | gu̱ḥ | bhuva̍t | pari̍ṣṭiḥ | dyauḥ | na | bhūma̍ |
vardha̍nti | ī̱m | āpa̍ḥ | pa̱nvā | su-śi̍śvim | ṛ̱tasya̍ | yonā̍ | garbhe̍ | su-jā̍tam |
pu̱ṣṭiḥ | na | ra̱ṇvā | kṣi̱tiḥ | na | pṛ̱thvī | gi̱riḥ | na | bhujma̍ | kṣoda̍ḥ | na | śa̱m-bhu |
atya̍ḥ | na | ajma̍n | sarga̍-prataktaḥ | sindhu̍ḥ | na | kṣoda̍ḥ | kaḥ | i̱m | va̱rā̱te̱ |
jā̱miḥ | sindhū̍nām | bhrātā̍-iva | svasrā̍m | ibhyā̍n | na | rājā̍ | vanā̍ni | a̱tti̱ |
yat | vāta̍-jūtaḥ | vanā̍ | vi | asthā̍t | a̱gniḥ | ha̱ | dā̱ti̱ | roma̍ | pṛ̱thi̱vyāḥ |
śvasi̍ti | a̱p-su | ha̱ṁsaḥ | na | sīda̍n | kratvā̍ | ceti̍ṣṭhaḥ | vi̱śām | u̱ṣa̱ḥ-bhut |
soma̍ḥ | na | ve̱dhāḥ | ṛ̱ta-pra̍jātaḥ | pa̱śuḥ | na | śiśvā̍ | vi̱-bhuḥ | dū̱re-bhā̍ḥ |
ra̱yiḥ | na | ci̱trā | sūra̍ḥ | na | sa̱m-dṛk | āyu̍ḥ | na | prā̱ṇaḥ | nitya̍ḥ | na | sū̱nuḥ |
takvā̍ | na | bhūrṇi̍ḥ | vanā̍ | si̱sa̱kti̱ | paya̍ḥ | na | dhe̱nuḥ | śuci̍ḥ | vi̱bhā-vā̍ |
dā̱dhāra̍ | kṣema̍m | oka̍ḥ | na | ra̱ṇvaḥ | yava̍ḥ | na | pa̱kvaḥ | jetā̍ | janā̍nām |
ṛṣi̍ḥ | na | stubhvā̍ | vi̱kṣu | pra̱-śa̱staḥ | vā̱jī | na | prī̱taḥ | vaya̍ḥ | da̱dhā̱ti̱ |
du̱roka̍-śociḥ | kratu̍ḥ | na | nitya̍ḥ | jā̱yā-i̍va | yonau̍ | ara̍m | viśva̍smai |
ci̱traḥ | yat | abhrā̍ṭ | śve̱taḥ | na | vi̱kṣu | ratha̍ḥ | na | ru̱kmī | tve̱ṣaḥ | sa̱mat-su̍ |
senā̍-iva | sṛ̱ṣṭā | ama̍m | da̱dhā̱ti̱ | astu̍ḥ | na | di̱dyut | tve̱ṣa-pra̍tīkā |
ya̱maḥ | ha̱ | jā̱taḥ | ya̱maḥ | jani̍-tvam | jā̱raḥ | ka̱nīnā̍m | pati̍ḥ | janī̍nām |
tam | va̱ḥ | ca̱rāthā̍ | va̱yam | va̱sa̱tyā | asta̍m | na | gāva̍ḥ | nakṣa̍nte | i̱ddham |
sindhu̍ḥ | na | kṣoda̍ḥ | pra | nīcī̍ḥ | ai̱no̱t | nava̍nta | gāva̍ḥ | sva̍ḥ | dṛśī̍ke |
vane̍ṣu | jā̱yuḥ | marte̍ṣu | mi̱traḥ | vṛ̱ṇī̱te̱ | śru̱ṣṭim | rājā̍-iva | a̱ju̱ryam |
kṣema̍ḥ | na | sā̱dhuḥ | kratu̍ḥ | na | bha̱draḥ | bhuva̍t | su̱-ā̱dhīḥ | hotā̍ | ha̱vya̱-vāṭ |
haste̍ | dadhā̍naḥ | nṛ̱mṇā | viśvā̍ni | ame̍ | de̱vān | dhā̱t | guhā̍ | ni̱-sīda̍n |
vi̱danti̍ | ī̱m | atra̍ | nara̍ḥ | dhi̱ya̱m-dhāḥ | hṛ̱dā | yat | ta̱ṣṭān | mantrā̍n | aśa̍ṁsan |
a̱jaḥ | na | kṣām | dā̱dhāra̍ | pṛ̱thi̱vīm | ta̱stambha̍ | dyām | mantre̍bhiḥ | sa̱tyaiḥ |
pri̱yā | pa̱dāni̍ | pa̱śvaḥ | ni | pā̱hi̱ | vi̱śva-ā̍yuḥ | a̱gne̱ | gu̱hā | guha̍m | gā̱ḥ |
yaḥ | ī̱m | ci̱keta̍ | guhā̍ | bhava̍ntam | ā | yaḥ | sa̱sāda̍ | dhārā̍m | ṛ̱tasya̍ |
vi | ye | cṛ̱tanti̍ | ṛ̱tā | sapa̍ntaḥ | āt | it | vasū̍ni | pra | va̱vā̱ca̱ | a̱smai̱ |
vi | yaḥ | vī̱rut-su̍ | rodha̍t | ma̱hi̱-tvā | u̱ta | pra̱-jāḥ | u̱ta | pra̱-sūṣu̍ | a̱ntariti̍ |
citti̍ḥ | a̱pām | dame̍ | vi̱śva-ā̍yuḥ | sadma̍-iva | dhīrā̍ḥ | sa̱m-māya̍ | ca̱kru̱ḥ |
śrī̱ṇan | upa̍ | sthā̱t | diva̍m | bhu̱ra̱ṇyuḥ | sthā̱tuḥ | ca̱ratha̍m | a̱ktūn | vi | ū̱rṇo̱t |
pari̍ | yat | e̱ṣā̱m | eka̍ḥ | viśve̍ṣām | bhuva̍t | de̱vaḥ | de̱vānā̍m | ma̱hi̱-tvā |
āt | it | te̱ | viśve̍ | kratu̍m | ju̱ṣa̱nta̱ | śuṣkā̍t | yat | de̱va̱ | jī̱vaḥ | jani̍ṣṭhāḥ |
bhaja̍nta | viśve̍ | de̱va̱-tvam | nāma̍ | ṛ̱tam | sapa̍ntaḥ | a̱mṛta̍m | evai̍ḥ |
ṛ̱tasya̍ | preṣā̍ḥ | ṛ̱tasya̍ | dhī̱tiḥ | vi̱śva-ā̍yuḥ | viśve̍ | apā̍ṁsi | ca̱kru̱ḥ |
yaḥ | tubhya̍m | dāśā̍t | yaḥ | vā̱ | te̱ | śikṣā̍t | tasmai̍ | ci̱ki̱tvān | ra̱yim | da̱ya̱sva̱ |
hotā̍ | ni-sa̍ttaḥ | mano̍ḥ | apa̍tye | saḥ | ci̱t | nu | ā̱sā̱m | pati̍ḥ | ra̱yī̱ṇām |
i̱cchanta̍ | reta̍ḥ | mi̱thaḥ | ta̱nūṣu̍ | sam | jā̱na̱ta̱ | svaiḥ | dakṣai̍ḥ | amū̍rāḥ |
pi̱tuḥ | na | pu̱trāḥ | kratu̍m | ju̱ṣa̱nta̱ | śroṣa̍n | ye | a̱sya̱ | śāsa̍m | tu̱rāsa̍ḥ |
vi | rāya̍ḥ | au̱rṇo̱t | dura̍ḥ | pu̱ru̱-kṣuḥ | pi̱peśa̍ | nāka̍m | stṛ-bhi̍ḥ | damū̍nāḥ |
śu̱kraḥ | śu̱śu̱kvān | u̱ṣaḥ | na | jā̱raḥ | pa̱prā | sa̱mī̱cī iti̍ sa̱m-ī̱cī | di̱vaḥ | na | jyoti̍ḥ |
pari̍ | pra-jā̍taḥ | kratvā̍ | ba̱bhū̱tha̱ | bhuva̍ḥ | de̱vānā̍m | pi̱tā | pu̱traḥ | san |
ve̱dhāḥ | adṛ̍ptaḥ | a̱gniḥ | vi̱-jā̱nan | ūdha̍ḥ | na | gonā̍m | svādma̍ | pi̱tū̱nām |
jane̍ | na | śeva̍ḥ | ā̱-hūrya̍ḥ | san | madhye̍ | ni-sa̍ttaḥ | ra̱ṇvaḥ | du̱ro̱ṇe |
pu̱traḥ | na | jā̱taḥ | ra̱ṇvaḥ | du̱ro̱ṇe | vā̱jī | na | prī̱taḥ | viśa̍ḥ | vi | tā̱rī̱t |
viśa̍ḥ | yat | ahve̍ | nṛ-bhi̍ḥ | sa-nī̍ḻāḥ | a̱gniḥ | de̱va̱-tvā | viśvā̍ni | a̱śyā̱ḥ |
naki̍ḥ | te̱ | e̱tā | vra̱tā | mi̱na̱nti̱ | nṛ-bhya̍ḥ | yat | e̱bhyaḥ | śru̱ṣṭim | ca̱kartha̍ |
tat | tu | te̱ | daṁsa̍ḥ | yat | aha̍n | sa̱mā̱naiḥ | nṛ-bhi̍ḥ | yat | yu̱ktaḥ | vi̱veḥ | rapā̍ṁsi |
u̱ṣaḥ | na | jā̱raḥ | vi̱bhā-vā̍ | u̱sraḥ | sañjñā̍ta-rūpaḥ | cike̍tat | a̱smai̱ |
tmanā̍ | vaha̍ntaḥ | dura̍ḥ | vi | ṛ̱ṇva̱n | nava̍nta | viśve̍ | sva̍ḥ | dṛśī̍ke |
va̱nema̍ | pū̱rvīḥ | a̱ryaḥ | ma̱nī̱ṣā | a̱gniḥ | su̱-śoka̍ḥ | viśvā̍ni | a̱śyā̱ḥ |
ā | daivyā̍ni | vra̱tā | ci̱ki̱tvān | ā | mānu̍ṣasya | jana̍sya | janma̍ |
garbha̍ḥ | yaḥ | a̱pām | garbha̍ḥ | vanā̍nām | garbha̍ḥ | ca̱ | sthā̱tām | garbha̍ḥ | ca̱rathā̍m |
adrau̍ | ci̱t | a̱smai̱ | a̱ntaḥ | du̱ro̱ṇe | vi̱śām | na | viśva̍ḥ | a̱mṛta̍ḥ | su̱-ā̱dhīḥ |
saḥ | hi | kṣa̱pā-vā̍n | a̱gniḥ | ra̱yī̱ṇām | dāśa̍t | yaḥ | a̱smai̱ | ara̍m | su̱-u̱ktaiḥ |
e̱tā | ci̱ki̱tva̱ḥ | bhūma̱ | ni | pā̱hi̱ | de̱vānā̍m | janma̍ | martā̍n | ca̱ | vi̱dvān |
vardhā̍n | yam | pū̱rvīḥ | kṣa̱paḥ | vi-rū̍pāḥ | sthā̱tuḥ | ca̱ | ratha̍m | ṛ̱ta-pra̍vītam |
arā̍dhi | hotā̍ | sva̍ḥ | ni-sa̍ttaḥ | kṛ̱ṇvan | viśvā̍ni | apā̍ṁsi | sa̱tyā |
goṣu̍ | pra-śa̍stim | vane̍ṣu | dhi̱ṣe̱ | bhara̍nta | viśve̍ | ba̱lim | sva̍ḥ | na̱ḥ |
vi | tvā̱ | nara̍ḥ | pu̱ru̱-trā | sa̱pa̱rya̱n | pi̱tuḥ | na | jivre̍ḥ | vi | veda̍ḥ | bha̱ra̱nta̱ |
sā̱dhuḥ | na | gṛ̱dhnuḥ | astā̍-iva | śūra̍ḥ | yātā̍-iva | bhī̱maḥ | tve̱ṣaḥ | sa̱mat-su̍ |
upa̍ | pra | ji̱nva̱n | u̱śa̱tīḥ | u̱śanta̍m | pati̍m | na | nitya̍m | jana̍yaḥ | sa-nī̍ḻāḥ |
svasā̍raḥ | śyāvī̍m | aru̍ṣīm | a̱ju̱ṣra̱n | ci̱tram | u̱cchantī̍m | u̱ṣasa̍m | na | gāva̍ḥ |
vī̱ḻu | ci̱t | dṛ̱ḻhā | pi̱tara̍ḥ | na̱ḥ | u̱kthaiḥ | adri̍m | ru̱ja̱n | aṅgi̍rasaḥ | rave̍ṇa |
ca̱kruḥ | di̱vaḥ | bṛ̱ha̱taḥ | gā̱tum | a̱sme iti̍ | aha̱riti̍ | sva̍ḥ | vi̱vi̱du̱ḥ | ke̱tum | u̱srāḥ |
dadha̍n | ṛ̱tam | dha̱naya̍n | a̱sya̱ | dhī̱tim | āt | it | a̱ryaḥ | da̱dhi̱ṣva̍ḥ | vi-bhṛ̍trāḥ |
atṛ̍ṣyantīḥ | a̱pasa̍ḥ | ya̱nti̱ | accha̍ | de̱vān | janma̍ | praya̍sā | va̱rdhaya̍ntīḥ |
mathī̍t | yat | ī̱m | vi-bhṛ̍taḥ | mā̱ta̱riśvā̍ | gṛ̱he-gṛ̍he | śye̱taḥ | jenya̍ḥ | bhūt |
āt | ī̱m | rājñe̍ | na | sahī̍yase | sacā̍ | san | ā | dū̱tya̍m | bhṛga̍vāṇaḥ | vi̱vā̱ya̱ |
ma̱he | yat | pi̱tre | ī̱m | rasa̍m | di̱ve | kaḥ | ava̍ | tsa̱ra̱t | pṛ̱śa̱nya̍ḥ | ci̱ki̱tvān |
sṛ̱jat | astā̍ | dhṛ̱ṣa̱tā | di̱dyum | a̱smai̱ | svāyā̍m | de̱vaḥ | du̱hi̱tari̍ | tviṣi̍m | dhā̱t |
sve | ā | yaḥ | tubhya̍m | dame̍ | ā | vi̱-bhāti̍ | nama̍ḥ | vā̱ | dāśā̍t | u̱śa̱taḥ | anu̍ | dyūn |
vardho̱ iti̍ | a̱gne̱ | vaya̍ḥ | a̱sya̱ | dvi̱-barhā̍ḥ | yāsa̍t | rā̱yā | sa̱-ratha̍m | yam | ju̱nāsi̍ |
a̱gnim | viśvā̍ḥ | a̱bhi | pṛkṣa̍ḥ | sa̱ca̱nte̱ | sa̱mu̱dram | na | sra̱vata̍ḥ | sa̱pta | ya̱hvīḥ |
na | jā̱mi-bhi̍ḥ | vi | ci̱ki̱te̱ | vaya̍ḥ | na̱ḥ | vi̱dāḥ | de̱veṣu̍ | pra-ma̍tim | ci̱ki̱tvān |
ā | yat | i̱ṣe | nṛ̱-pati̍m | teja̍ḥ | āna̍ṭ | śuci̍ | reta̍ḥ | ni-si̍ktam | dyauḥ | a̱bhīke̍ |
a̱gniḥ | śardha̍m | a̱na̱va̱dyam | yuvā̍nam | su̱-ā̱dhya̍m | ja̱na̱ya̱t | sū̱daya̍t | ca̱ |
mana̍ḥ | na | yaḥ | adhva̍naḥ | sa̱dyaḥ | eti̍ | eka̍ḥ | sa̱trā | sūra̍ḥ | vasva̍ḥ | ī̱śe̱ |
rājā̍nā | mi̱trāvaru̍ṇā | su̱pā̱ṇī iti̍ su̱-pā̱ṇī | goṣu̍ | pri̱yam | a̱mṛta̍m | rakṣa̍māṇā |
mā | na̱ḥ | a̱gne̱ | sa̱khyā | pitryā̍ṇi | pra | ma̱rṣi̱ṣṭhā̱ḥ | a̱bhi | vi̱duḥ | ka̱viḥ | san |
nabha̍ḥ | na | rū̱pam | ja̱ri̱mā | mi̱nā̱ti̱ | pu̱rā | tasyā̍ḥ | a̱bhi-śa̍steḥ | adhi̍ | i̱hi̱ |
ni | kāvyā̍ | ve̱dhasa̍ḥ | śaśva̍taḥ | ka̱ḥ | haste̍ | dadhā̍naḥ | naryā̍ | pu̱rūṇi̍ |
a̱gniḥ | bhu̱va̱t | ra̱yi̱-pati̍ḥ | ra̱yī̱ṇām | sa̱trā | ca̱krā̱ṇaḥ | a̱mṛtā̍ni | viśvā̍ |
a̱sme iti̍ | va̱tsam | pari̍ | santa̍m | na | vi̱nda̱n | i̱cchanta̍ḥ | viśve̍ | a̱mṛtā̍ḥ | amū̍rāḥ |
śra̱ma̱-yuva̍ḥ | pa̱da̱-vya̍ḥ | dhi̱ya̱m-dhāḥ | ta̱sthuḥ | pa̱de | pa̱ra̱me | cāru̍ | a̱gneḥ |
ti̱sraḥ | yat | a̱gne̱ | śa̱rada̍ḥ | tvām | it | śuci̍m | ghṛ̱tena̍ | śuca̍yaḥ | sa̱pa̱ryān |
nāmā̍ni | ci̱t | da̱dhi̱re̱ | ya̱jñiyā̍ni | asū̍dayanta | ta̱nva̍ḥ | su-jā̍tāḥ |
ā | roda̍sī̱ iti̍ | bṛ̱ha̱tī iti̍ | vevi̍dānā̍ḥ | pra | ru̱driyā̍ | ja̱bhri̱re̱ | ya̱jñiyā̍saḥ |
vi̱dat | marta̍ḥ | ne̱ma-dhi̍tā | ci̱ki̱tvān | a̱gnim | pa̱de | pa̱ra̱me | ta̱sthi̱-vāṁsa̍m |
sa̱m-jā̱nā̱nāḥ | upa̍ | sī̱da̱n | a̱bhi̱-jñu | patnī̍-vantaḥ | na̱ma̱sya̍m | na̱ma̱sya̱nniti̍ namasyan |
ri̱ri̱kvāṁsa̍ḥ | ta̱nva̍ḥ | kṛ̱ṇva̱ta̱ | svāḥ | sakhā̍ | sakhyu̍ḥ | ni̱-miṣi̍ | rakṣa̍māṇāḥ |
triḥ | sa̱pta | yat | guhyā̍ni | tve iti̍ | it | pa̱dā | a̱vi̱da̱n | ni-hi̍tā | ya̱jñiyā̍saḥ |
tebhi̍ḥ | ra̱kṣa̱nte̱ | a̱mṛta̍m | sa̱-joṣā̍ḥ | pa̱śūn | ca̱ | sthā̱tṝn | ca̱ratha̍m | ca̱ | pā̱hi̱ |
vi̱dvān | a̱gne̱ | va̱yunā̍ni | kṣi̱tī̱nām | vi | ā̱nu̱ṣak | śu̱rudha̍ḥ | jī̱vase̍ | dhā̱ḥ |
a̱nta̱ḥ-vi̱dvān | adhva̍naḥ | de̱va̱-yānā̍n | ata̍ndraḥ | dū̱taḥ | a̱bha̱va̱ḥ | ha̱vi̱ḥ-vāṭ |
su̱-ā̱dhya̍ḥ | di̱vaḥ | ā | sa̱pta | ya̱hvīḥ | rā̱yaḥ | dura̍ḥ | vi | ṛ̱ta̱-jñāḥ | a̱jā̱na̱n |
vi̱dat | gavya̍m | sa̱ramā̍ | dṛ̱ḻham | ū̱rvam | yena̍ | nu | ka̱m | mānu̍ṣī | bhoja̍te | viṭ |
ā | ye | viśvā̍ | su̱-a̱pa̱tyāni̍ | ta̱sthuḥ | kṛ̱ṇvā̱nāsa̍ḥ | a̱mṛ̱ta̱-tvāya̍ | gā̱tum |
ma̱hnā | ma̱hat-bhi̍ḥ | pṛ̱thi̱vī | vi | ta̱sthe̱ | mā̱tā | pu̱traiḥ | adi̍tiḥ | dhāya̍se | veriti̱ veḥ |
adhi̍ | śriya̍m | ni | da̱dhu̱ḥ | cāru̍m | a̱smi̱n | di̱vaḥ | yat | a̱kṣī iti̍ | a̱mṛtā̍ḥ | akṛ̍ṇvan |
adha̍ | kṣa̱ra̱nti̱ | sindha̍vaḥ | na | sṛ̱ṣṭāḥ | pra | nīcī̍ḥ | a̱gne̱ | aru̍ṣīḥ | a̱jā̱na̱n |
ra̱yiḥ | na | yaḥ | pi̱tṛ̱-vi̱ttaḥ | va̱ya̱ḥ-dhāḥ | su̱-pranī̍tiḥ | ci̱ki̱tuṣa̍ḥ | na | śāsu̍ḥ |
syo̱na̱-śīḥ | ati̍thiḥ | na | prī̱ṇā̱naḥ | hotā̍-iva | sadma̍ | vi̱dha̱taḥ | vi | tā̱rī̱t |
de̱vaḥ | na | yaḥ | sa̱vi̱tā | sa̱tya-ma̍nmā | kratvā̍ | ni̱-pāti̍ | vṛ̱janā̍ni | viśvā̍ |
pu̱ru̱-pra̱śa̱staḥ | a̱mati̍ḥ | na | sa̱tyaḥ | ā̱tmā-i̍va | śeva̍ḥ | di̱dhi̱ṣāyya̍ḥ | bhū̱t |
de̱vaḥ | na | yaḥ | pṛ̱thi̱vīm | vi̱śva-dhā̍yāḥ | u̱pa̱-kṣeti̍ | hi̱ta-mi̍traḥ | na | rājā̍ |
pu̱ra̱ḥ-sada̍ḥ | śa̱rma̱-sada̍ḥ | na | vī̱rāḥ | a̱na̱va̱dyā | pati̍juṣṭā-iva | nārī̍ |
tam | tvā̱ | nara̍ḥ | dame̍ | ā | nitya̍m | i̱ddham | agne̍ | saca̍nta | kṣi̱tiṣu̍ | dhru̱vāsu̍ |
adhi̍ | dyu̱mnam | ni | da̱dhu̱ḥ | bhūri̍ | a̱smi̱n | bhava̍ | vi̱śva-ā̍yuḥ | dha̱ruṇa̍ḥ | ra̱yī̱ṇām |
vi | pṛkṣa̍ḥ | a̱gne̱ | ma̱gha-vā̍naḥ | a̱śyu̱ḥ | vi | sū̱raya̍ḥ | dada̍taḥ | viśva̍m | āyu̍ḥ |
sa̱nema̍ | vāja̍m | sa̱m-i̱theṣu̍ | a̱ryaḥ | bhā̱gam | de̱veṣu̍ | śrava̍se | dadhā̍nāḥ |
ṛ̱tasya̍ | hi | dhe̱nava̍ḥ | vā̱va̱śā̱nāḥ | smat-ū̍dhnīḥ | pī̱paya̍nta | dyu-bha̍ktāḥ |
pa̱rā̱-vata̍ḥ | su̱-ma̱tim | bhikṣa̍māṇāḥ | vi | sindha̍vaḥ | sa̱mayā̍ | sa̱sru̱ḥ | adri̍m |
tve iti̍ | a̱gne̱ | su̱-ma̱tim | bhikṣa̍māṇāḥ | di̱vi | śrava̍ḥ | da̱dhi̱re̱ | ya̱jñiyā̍saḥ |
naktā̍ | ca̱ | ca̱kruḥ | u̱ṣasā̍ | virū̍pe̱ iti̱ vi-rū̍pe | kṛ̱ṣṇam | ca̱ | varṇa̍m | a̱ru̱ṇam | ca̱ | sam | dhu̱riti̍ dhuḥ |
yān | rā̱ye | martā̍n | susū̍daḥ | a̱gne̱ | te | syā̱ma̱ | ma̱gha-vā̍naḥ | va̱yam | ca̱ |
chā̱yā-i̍va | viśva̍m | bhuva̍nam | si̱sa̱kṣi̱ | ā̱pa̱pri̱-vān | roda̍sī̱ iti̍ | a̱ntari̍kṣam |
arva̍t-bhiḥ | a̱gne̱ | arva̍taḥ | nṛ-bhi̍ḥ | nṝn | vī̱raiḥ | vī̱rān | va̱nu̱yā̱ma̱ | tvā-ū̍tāḥ |
ī̱śā̱nāsa̍ḥ | pi̱tṛ̱-vi̱ttasya̍ | rā̱yaḥ | vi | sū̱raya̍ḥ | śa̱ta-hi̍māḥ | na̱ḥ | a̱śyu̱ḥ |
e̱tā | te̱ | a̱gne̱ | u̱cathā̍ni | ve̱dha̱ḥ | juṣṭā̍ni | sa̱ntu̱ | mana̍se | hṛ̱de | ca̱ |
śa̱kema̍ | rā̱yaḥ | su̱-dhura̍ḥ | yama̍m | te̱ | adhi̍ | śrava̍ḥ | de̱va-bha̍ktam | dadhā̍nāḥ |
u̱pa̱-pra̱yanta̍ḥ | a̱dhva̱ram | mantra̍m | vo̱ce̱ma̱ | a̱gnaye̍ |
ā̱re | a̱sme iti̍ | ca̱ | śṛ̱ṇva̱te |
yaḥ | snīhi̍tīṣu | pū̱rvyaḥ | sa̱m-ja̱gmā̱nāsu̍ | kṛ̱ṣṭiṣu̍ |
ara̍kṣat | dā̱śuṣe̍ | gaya̍m |
u̱ta | bru̱va̱ntu̱ | ja̱ntava̍ḥ | ut | a̱gniḥ | vṛ̱tra̱-hā | a̱ja̱ni̱ |
dha̱na̱m-ja̱yaḥ | raṇe̍-raṇe |
yasya̍ | dū̱taḥ | asi̍ | kṣaye̍ | veṣi̍ | ha̱vyāni̍ | vī̱taye̍ |
da̱smat | kṛ̱ṇoṣi̍ | a̱dhva̱ram |
tam | it | su̱-ha̱vyam | a̱ṅgi̱ra̱ḥ | su̱-de̱vam | sa̱ha̱sa̱ḥ | ya̱ho̱ iti̍ |
janā̍ḥ | ā̱hu̱ḥ | su̱-ba̱rhiṣa̍m |
ā | ca̱ | vahā̍si | tān | i̱ha | de̱vān | upa̍ | pra-śa̍staye |
ha̱vyā | su̱-ca̱ndra̱ | vī̱taye̍ |
na | yoḥ | u̱pa̱bdiḥ | aśvya̍ḥ | śṛ̱ṇve | ratha̍sya | kat | ca̱na |
yat | a̱gne̱ | yāsi̍ | dū̱tya̍m |
tvā-ū̍taḥ | vā̱jī | ahra̍yaḥ | a̱bhi | pūrva̍smāt | apa̍raḥ |
pra | dā̱śvān | a̱gne̱ | a̱sthā̱t |
u̱ta | dyu̱-mat | su̱-vīrya̍m | bṛ̱hat | a̱gne̱ | vi̱vā̱sa̱si̱ |
de̱vebhya̍ḥ | de̱va̱ | dā̱śuṣe̍ |
ju̱ṣasva̍ | sa̱pratha̍ḥ-tamam | vaca̍ḥ | de̱vapsa̍raḥ-tamam |
ha̱vyā | juhvā̍naḥ | ā̱sani̍ |
atha̍ | te̱ | a̱ṅgi̱ra̱ḥ-ta̱ma̱ | agne̍ | ve̱dha̱ḥ-ta̱ma̱ | pri̱yam |
vo̱cema̍ | brahma̍ | sā̱na̱si |
kaḥ | te̱ | jā̱miḥ | janā̍nām | agne̍ | kaḥ | dā̱śu-a̍dhvaraḥ |
kaḥ | ha̱ | kasmi̍n | a̱si̱ | śri̱taḥ |
tvam | jā̱miḥ | janā̍nām | agne̍ | mi̱traḥ | a̱si̱ | pri̱yaḥ |
sakhā̍ | sakhi̍-bhyaḥ | īḍya̍ḥ |
yaja̍ | na̱ḥ | mi̱trāvaru̍ṇā | yaja̍ | de̱vān | ṛ̱tam | bṛ̱hat |
agne̍ | yakṣi̍ | svam | dama̍m |
kā | te̱ | upa̍-itiḥ | mana̍saḥ | varā̍ya | bhuva̍t | a̱gne̱ | śam-ta̍mā | kā | ma̱nī̱ṣā |
kaḥ | vā̱ | ya̱jñaiḥ | pari̍ | dakṣa̍m | te̱ | ā̱pa̱ | kena̍ | vā̱ | te̱ | mana̍sā | dā̱śe̱ma̱ |
ā | i̱hi̱ | a̱gne̱ | i̱ha | hotā̍ | ni | sī̱da̱ | ada̍bdhaḥ | su | pu̱ra̱ḥ-e̱tā | bha̱va̱ | na̱ḥ |
ava̍tām | tvā̱ | roda̍sī̱ iti̍ | vi̱śva̱mi̱nve iti̍ vi̱śva̱m-i̱nve | yaja̍ | ma̱he | sau̱ma̱na̱sāya̍ | de̱vān |
pra | su | viśvā̍n | ra̱kṣasa̍ḥ | dhakṣi̍ | a̱gne̱ | bhava̍ | ya̱jñānā̍m | a̱bhi̱śa̱sti̱-pāvā̍ |
atha̍ | ā | va̱ha̱ | soma̍-patim | hari̍-bhyām | ā̱ti̱thyam | a̱smai̱ | ca̱kṛ̱ma̱ | su̱-dāvne̍ |
pra̱jā-va̍tā | vaca̍sā | vahni̍ḥ | ā̱sā | ā | ca̱ | hu̱ve | ni | ca̱ | sa̱tsi̱ | i̱ha | de̱vaiḥ |
veṣi̍ | ho̱tram | u̱ta | po̱tram | ya̱ja̱tra̱ | bo̱dhi | pra̱-ya̱nta̱ḥ | ja̱ni̱ta̱ḥ | vasū̍nām |
yathā̍ | vipra̍sya | manu̍ṣaḥ | ha̱viḥ-bhi̍ḥ | de̱vān | aya̍jaḥ | ka̱vi-bhi̍ḥ | ka̱viḥ | san |
e̱va | ho̱ta̱riti̍ | sa̱tya̱-ta̱ra̱ | tvam | a̱dya | agne̍ | ma̱ndrayā̍ | ju̱hvā̍ | ya̱ja̱sva̱ |
ka̱thā | dā̱śe̱ma̱ | a̱gnaye̍ | kā | a̱smai̱ | de̱va-ju̍ṣṭā | u̱cya̱te̱ | bhā̱mine̍ | gīḥ |
yaḥ | martye̍ṣu | a̱mṛta̍ḥ | ṛ̱ta-vā̍ | hotā̍ | yaji̍ṣṭhaḥ | it | kṛ̱ṇoti̍ | de̱vān |
yaḥ | a̱dhva̱reṣu̍ | śam-ta̍maḥ | ṛ̱ta-vā̍ | hotā̍ | tam | ū̱m̐ iti̍ | nama̍ḥ-bhiḥ | ā | kṛ̱ṇu̱dhva̱m |
a̱gniḥ | yat | veḥ | martā̍ya | de̱vān | saḥ | ca̱ | bodhā̍ti | mana̍sā | ya̱jā̱ti̱ |
saḥ | hi | kratu̍ḥ | saḥ | marya̍ḥ | saḥ | sā̱dhuḥ | mi̱traḥ | na | bhū̱t | adbhu̍tasya | ra̱thīḥ |
tam | medhe̍ṣu | pra̱tha̱mam | de̱va̱-yant̍īḥ | viśa̍ḥ | upa̍ | bru̱va̱te̱ | da̱smam | ārī̍ḥ |
saḥ | na̱ḥ | nṛ̱ṇām | nṛ-ta̍maḥ | ri̱śādā̍ḥ | a̱gniḥ | gira̍ḥ | ava̍sā | ve̱tu̱ | dhī̱tim |
tanā̍ | ca̱ | ye | ma̱gha-vā̍naḥ | śavi̍ṣṭhāḥ | vāja̍-prasūtāḥ | i̱ṣaya̍nta | manma̍ |
e̱va | a̱gniḥ | gota̍mebhiḥ | ṛ̱ta-vā̍ | vipre̍bhiḥ | a̱sto̱ṣṭa̱ | jā̱ta-ve̍dāḥ |
saḥ | e̱ṣu̱ | dyu̱mnam | pī̱pa̱ya̱t | saḥ | vāja̍m | saḥ | pu̱ṣṭim | yā̱ti̱ | joṣa̍m | ā | ci̱ki̱tvān |
a̱bhi | tvā̱ | gota̍māḥ | gi̱rā | jāta̍-vedaḥ | vi-ca̍rṣaṇe |
dyu̱mnaiḥ | a̱bhi | pra | no̱nu̱ma̱ḥ |
tam | ū̱m̐ iti̍ | tvā̱ | gota̍maḥ | gi̱rā | rā̱yaḥ-kā̍maḥ | du̱va̱sya̱ti̱ |
dyu̱mnaiḥ | a̱bhi | pra | no̱nu̱ma̱ḥ |
tam | ū̱m̐ iti̍ | tvā̱ | vā̱ja̱-sāta̍mam | a̱ṅgi̱ra̱svat | ha̱vā̱ma̱he̱ |
dyu̱mnaiḥ | a̱bhi | pra | no̱nu̱ma̱ḥ |
tam | ū̱m̐ iti̍ | tvā̱ | vṛ̱tra̱han-ta̍mam | yaḥ | dasyū̍n | a̱va̱-dhū̱nu̱ṣe |
dyu̱mnaiḥ | a̱bhi | pra | no̱nu̱ma̱ḥ |
avo̍cāma | rahū̍gaṇāḥ | a̱gnaye̍ | madhu̍-mat | vaca̍ḥ |
dyu̱mnaiḥ | a̱bhi | pra | no̱nu̱ma̱ḥ |
hira̍ṇya-keśaḥ | raja̍saḥ | vi̱-sā̱re | ahi̍ḥ | dhuni̍ḥ | vāta̍ḥ-iva | dhrajī̍mān |
śuci̍-bhrājāḥ | u̱ṣasa̍ḥ | nave̍dāḥ | yaśa̍svatīḥ | a̱pa̱syuva̍ḥ | na | sa̱tyāḥ |
ā | te̱ | su̱-pa̱rṇāḥ | a̱mi̱na̱nta̱ | evai̍ḥ | kṛ̱ṣṇaḥ | no̱nā̱va̱ | vṛ̱ṣa̱bhaḥ | yadi̍ | i̱dam |
śi̱vābhi̍ḥ | na | smaya̍mānābhiḥ | ā | a̱gā̱t | pata̍nti | miha̍ḥ | sta̱naya̍nti | a̱bhrā |
yat | ī̱m | ṛ̱tasya̍ | paya̍sā | piyā̍naḥ | naya̍n | ṛ̱tasya̍ | pa̱thi-bhi̍ḥ | raji̍ṣṭhaiḥ |
a̱rya̱mā | mi̱traḥ | varu̍ṇaḥ | pari̍-jmā | tvaca̍m | pṛ̱ñca̱nti̱ | upa̍rasya | yonau̍ |
agne̍ | vāja̍sya | go-ma̍taḥ | īśā̍naḥ | sa̱ha̱sa̱ḥ | ya̱ho̱ iti̍ |
a̱sme iti̍ | dhe̱hi̱ | jā̱ta̱-ve̱da̱ḥ | mahi̍ | śrava̍ḥ |
saḥ | i̱dhā̱naḥ | vasu̍ḥ | ka̱viḥ | a̱gniḥ | ī̱ḻenya̍ḥ | gi̱rā |
re̱vat | a̱smabhya̍m | pu̱ru̱-a̱ṇī̱ka̱ | dī̱di̱hi̱ |
kṣa̱paḥ | rā̱ja̱n | u̱ta | tmanā̍ | agne̍ | vasto̍ḥ | u̱ta | u̱ṣasa̍ḥ |
saḥ | ti̱gma̱-ja̱mbha̱ | ra̱kṣasa̍ḥ | da̱ha̱ | prati̍ |
ava̍ | na̱ḥ | a̱gne̱ | ū̱ti-bhi̍ḥ | gā̱ya̱trasya̍ | pra-bha̍rmaṇi |
viśvā̍su | dhī̱ṣu | va̱ndya̱ |
ā | na̱ḥ | a̱gne̱ | ra̱yim | bha̱ra̱ | sa̱trā̱-saha̍m | vare̍ṇyam |
viśvā̍su | pṛ̱t-su | du̱stara̍m |
ā | na̱ḥ | a̱gne̱ | su̱-ce̱tunā̍ | ra̱yim | vi̱śvāyu̍-poṣasam |
mā̱rḍī̱kam | dhe̱hi̱ | jī̱vase̍ |
pra | pū̱tāḥ | ti̱gma-śo̍ciṣe | vāca̍ḥ | go̱ta̱ma̱ | a̱gnaye̍ |
bhara̍sva | su̱mna̱-yuḥ | gira̍ḥ |
yaḥ | na̱ḥ | a̱gne̱ | a̱bhi̱-dāsa̍ti | anti̍ | dū̱re | pa̱dī̱ṣṭa | saḥ |
a̱smāka̍m | it | vṛ̱dhe | bha̱va̱ |
sa̱ha̱sra̱-a̱kṣaḥ | vi-ca̍rṣaṇiḥ | a̱gniḥ | rakṣā̍ṁsi | se̱dha̱ti̱ |
hotā̍ | gṛ̱ṇī̱te̱ | u̱kthya̍ḥ |
i̱tthā | hi | some̍ | it | made̍ | bra̱hmā | ca̱kāra̍ | vardha̍nam |
śavi̍ṣṭha | va̱jri̱n | oja̍sā | pṛ̱thi̱vyāḥ | niḥ | śa̱śā̱ḥ | ahi̍m | arca̍n | anu̍ | sva̱-rājya̍m |
saḥ | tvā̱ | a̱ma̱da̱t | vṛṣā̍ | mada̍ḥ | soma̍ḥ | śye̱na-ā̍bhṛtaḥ | su̱taḥ |
yena̍ | vṛ̱tram | niḥ | a̱t-bhyaḥ | ja̱ghantha̍ | va̱jri̱n | oja̍sā | arca̍n | anu̍ | sva̱-rājya̍m |
pra | i̱hi̱ | a̱bhi | i̱hi̱ | dhṛ̱ṣṇu̱hi | na | te̱ | vajra̍ḥ | ni | ya̱ṁsa̱te̱ |
indra̍ | nṛ̱mṇam | hi | te̱ | śava̍ḥ | hana̍ḥ | vṛ̱tram | jayā̍ḥ | a̱paḥ | arca̍n | anu̍ | sva̱-rājya̍m |
niḥ | i̱ndra̱ | bhūmyā̍ḥ | adhi̍ | vṛ̱tram | ja̱gha̱ntha̱ | niḥ | di̱vaḥ |
sṛ̱ja | ma̱rutva̍tīḥ | ava̍ | jī̱va-dha̍nyāḥ | i̱māḥ | a̱paḥ | arca̍n | anu̍ | sva̱-rājya̍m |
indra̍ḥ | vṛ̱trasya̍ | dodha̍taḥ | sānu̍m | vajre̍ṇa | hī̱ḻi̱taḥ |
a̱bhi̱-kramya̍ | ava̍ | ji̱ghna̱te̱ | a̱paḥ | sarmā̍ya | co̱daya̍n | arca̍n | anu̍ | sva̱-rājya̍m |
adhi̍ | sānau̍ | ni | ji̱ghna̱te̱ | vajre̍ṇa | śa̱ta-pa̍rvaṇā |
ma̱ndā̱naḥ | indra̍ḥ | andha̍saḥ | sakhi̍-bhyaḥ | gā̱tum | i̱ccha̱ti̱ | arca̍n | anu̍ | sva̱-rājya̍m |
indra̍ | tubhya̍m | it | a̱dri̱-va̱ḥ | anu̍ttam | va̱jri̱n | vī̱rya̍m |
yat | ha̱ | tyam | mā̱yina̍m | mṛ̱gam | tam | ū̱m̐ iti̍ | tvam | mā̱yayā̍ | a̱va̱dhī̱ḥ | arca̍n | anu̍ | sva̱-rājya̍m |
vi | te̱ | vajrā̍saḥ | a̱sthi̱ra̱n | na̱va̱tim | nā̱vyā̍ḥ | anu̍ |
ma̱hat | te̱ | i̱ndra̱ | vī̱rya̍m | bā̱hvoḥ | te̱ | bala̍m | hi̱tam | arca̍n | anu̍ | sva̱-rājya̍m |
sa̱hasra̍m | sā̱kam | a̱rca̱ta̱ | pari̍ | sto̱bha̱ta̱ | vi̱ṁśa̱tiḥ |
śa̱tā | e̱na̱m | anu̍ | a̱no̱na̱vu̱ḥ | indrā̍ya | brahma̍ | ut-ya̍tam | arca̍n | anu̍ | sva̱-rājya̍m |
indra̍ḥ | vṛ̱trasya̍ | tavi̍ṣīm | niḥ | a̱ha̱n | saha̍sā | saha̍ḥ |
ma̱hat | tat | a̱sya̱ | pauṁsya̍m | vṛ̱tram | ja̱gha̱nvān | a̱sṛ̱ja̱t | arca̍n | anu̍ | sva̱-rājya̍m |
i̱me iti̍ | ci̱t | tava̍ | ma̱nyave̍ | vepe̍te̱ iti̍ | bhi̱yasā̍ | ma̱hī iti̍ |
yat | i̱ndra̱ | va̱jri̱n | oja̍sā | vṛ̱tram | ma̱rutvā̍n | ava̍dhīḥ | arca̍n | anu̍ | sva̱-rājya̍m |
na | vepa̍sā | na | ta̱nya̱tā | indra̍m | vṛ̱traḥ | vi | bī̱bha̱ya̱t |
a̱bhi | e̱na̱m | vajra̍ḥ | ā̱ya̱saḥ | sa̱hasra̍-bhṛṣṭiḥ | ā̱yā̱ta̱ | arca̍n | anu̍ | sva̱-rājya̍m |
yat | vṛ̱tram | tava̍ | ca̱ | a̱śani̍m | vajre̍ṇa | sa̱m-ayo̍dhayaḥ |
ahi̍m | i̱ndra̱ | jighā̍ṁsataḥ | di̱vi | te̱ | ba̱dba̱dhe̱ | śava̍ḥ | arca̍n | anu̍ | sva̱-rājya̍m |
a̱bhi̱-sta̱ne | te̱ | a̱dri̱-va̱ḥ | yat | sthāḥ | jaga̍t | ca̱ | re̱ja̱te̱ |
tvaṣṭā̍ | ci̱t | tava̍ | ma̱nyave̍ | indra̍ | ve̱vi̱jyate̍ | bhi̱yā | arca̍n | anu̍ | sva̱-rājya̍m |
na̱hi | nu | yāt | a̱dhi̱-i̱masi̍ | indra̍m | kaḥ | vī̱ryā̍ | pa̱raḥ |
tasmi̍n | nṛ̱mṇam | u̱ta | kratu̍m | de̱vāḥ | ojā̍ṁsi | sam | da̱dhu̱ḥ | arca̍n | anu̍ | sva̱-rājya̍m |
yām | atha̍rvā | manu̍ḥ | pi̱tā | da̱dhyaṅ | dhiya̍m | atna̍ta |
tasmi̍n | brahmā̍ṇi | pū̱rva-thā̍ | indre̍ | u̱kthā | sam | a̱gma̱ta̱ | arca̍n | anu̍ | sva̱-rājya̍m |
indra̍ḥ | madā̍ya | va̱vṛ̱dhe̱ | śava̍se | vṛ̱tra̱-hā | nṛ-bhi̍ḥ |
tam | it | ma̱hat-su̍ | ā̱jiṣu̍ | u̱ta | ī̱m | arbhe̍ | ha̱vā̱ma̱he̱ | saḥ | vāje̍ṣu | pra | na̱ḥ | a̱vi̱ṣa̱t |
asi̍ | hi | vī̱ra̱ | senya̍ḥ | asi̍ | bhūri̍ | pa̱rā̱-da̱diḥ |
asi̍ | da̱bhrasya̍ | ci̱t | vṛ̱dhaḥ | yaja̍mānāya | śi̱kṣa̱si̱ | su̱nva̱te | bhūri̍ | te̱ | vasu̍ |
yat | u̱t-īra̍te | ā̱jaya̍ḥ | dhṛ̱ṣṇave̍ | dhī̱ya̱te̱ | dhanā̍ |
yu̱kṣva | ma̱da̱-cyutā̍ | harī̱ iti̍ | kam | hana̍ḥ | kam | vasau̍ | da̱dha̱ḥ | a̱smān | i̱ndra̱ | vasau̍ | da̱dha̱ḥ |
kratvā̍ | ma̱hān | a̱nu̱-sva̱dham | bhī̱maḥ | ā | va̱vṛ̱dhe̱ | śava̍ḥ |
śri̱ye | ṛ̱ṣvaḥ | u̱pā̱kayo̍ḥ | ni | śi̱prī | hari̍-vān | da̱dhe̱ | hasta̍yoḥ | vajra̍m | ā̱ya̱sam |
ā | pa̱prau̱ | pārthi̍vam | raja̍ḥ | ba̱dba̱dhe | ro̱ca̱nā | di̱vi |
na | tvā-vā̍n | i̱ndra̱ | kaḥ | ca̱na | na | jā̱taḥ | na | ja̱ni̱ṣya̱te̱ | ati̍ | viśva̍m | va̱va̱kṣi̱tha̱ |
yaḥ | a̱ryaḥ | ma̱rta̱-bhoja̍nam | pa̱rā̱-dadā̍ti | dā̱śuṣe̍ |
indra̍ḥ | a̱smabhya̍m | śi̱kṣa̱tu̱ | vi | bha̱ja̱ | bhūri̍ | te̱ | vasu̍ | bha̱kṣī̱ya | tava̍ | rādha̍saḥ |
made̍-made | hi | na̱ḥ | da̱diḥ | yū̱thā | gavā̍m | ṛ̱ju̱-kratu̍ḥ |
sam | gṛ̱bhā̱ya̱ | pu̱ru | śa̱tā | u̱bha̱yā̱ha̱styā | vasu̍ | śi̱śī̱hi | rā̱yaḥ | ā | bha̱ra̱ |
mā̱daya̍sva | su̱te | sacā̍ | śava̍se | śū̱ra̱ | rādha̍se |
vi̱dma | hi | tvā̱ | pu̱ru̱-vasu̍m | upa̍ | kāmā̍n | sa̱sṛ̱jmahe̍ | atha̍ | na̱ḥ | a̱vi̱tā | bha̱va̱ |
e̱te | te̱ | i̱ndra̱ | ja̱ntava̍ḥ | viśva̍m | pu̱ṣya̱nti̱ | vārya̍m |
a̱ntaḥ | hi | khyaḥ | janā̍nām | a̱ryaḥ | veda̍ḥ | adā̍śuṣām | teṣā̍m | na̱ḥ | veda̍ḥ | ā | bha̱ra̱ |
upo̱ iti̍ | su | śṛ̱ṇu̱hi | gira̍ḥ | magha̍-van | mā | ata̍thāḥ-iva |
ya̱dā | na̱ḥ | sū̱nṛtā̍-vataḥ | kara̍ḥ | āt | a̱rthayā̍se | it | yoja̍ | nu | i̱ndra̱ | te̱ | harī̱ iti̍ |
akṣa̍n | amī̍madanta | hi | ava̍ | pri̱yāḥ | a̱dhū̱ṣa̱ta̱ |
asto̍ṣata | sva-bhā̍navaḥ | viprā̍ḥ | navi̍ṣṭhayā | ma̱tī | yoja̍ | nu | i̱ndra̱ | te̱ | harī̱ iti̍ |
su̱-sa̱ndṛśa̍m | tvā̱ | va̱yam | magha̍-van | va̱ndi̱ṣī̱mahi̍ |
pra | nū̱nam | pū̱rṇa-va̍ndhuraḥ | stu̱taḥ | yā̱hi̱ | vaśā̍n | anu̍ | yoja̍ | nu | i̱ndra̱ | te̱ | harī̱ iti̍ |
saḥ | gha̱ | tam | vṛṣa̍ṇam | ratha̍m | adhi̍ | ti̱ṣṭhā̱ti̱ | go̱-vida̍m |
yaḥ | pātra̍m | hā̱ri̱-yo̱ja̱nam | pū̱rṇam | i̱ndra̱ | cike̍tati | yoja̍ | nu | i̱ndra̱ | te̱ | harī̱ iti̍ |
yu̱ktaḥ | te̱ | a̱stu̱ | dakṣi̍ṇaḥ | u̱ta | sa̱vyaḥ | śa̱ta̱kra̱to̱ iti̍ śata-krato |
tena̍ | jā̱yām | upa̍ | pri̱yām | ma̱ndā̱naḥ | yā̱hi̱ | andha̍saḥ | yoja̍ | nu | i̱ndra̱ | te̱ | harī̱ iti̍ |
yu̱najmi̍ | te̱ | brahma̍ṇā | ke̱śinā̍ | harī̱ iti̍ | upa̍ | pra | yā̱hi̱ | da̱dhi̱ṣe | gabha̍styoḥ |
ut | tvā̱ | su̱tāsa̍ḥ | ra̱bha̱sāḥ | a̱ma̱ndi̱ṣu̱ḥ | pū̱ṣa̱ṇ-vān | va̱jri̱n | sam | ū̱m̐ iti̍ | patnyā̍ | a̱ma̱da̱ḥ |
aśva̍-vati | pra̱tha̱maḥ | goṣu̍ | ga̱cca̱ti̱ | su̱pra̱-ā̱vīḥ | i̱ndra̱ | martya̍ḥ | tava̍ | ū̱ti-bhi̍ḥ |
tam | it | pṛ̱ṇa̱kṣi̱ | vasu̍nā | bhavī̍yasā | sindhu̍m | āpa̍ḥ | yathā̍ | a̱bhita̍ḥ | vi-ce̍tasaḥ |
āpa̍ḥ | na | de̱vīḥ | upa̍ | ya̱nti̱ | ho̱triya̍m | a̱vaḥ | pa̱śya̱nti̱ | vi-ta̍tam | yathā̍ | raja̍ḥ |
prā̱caiḥ | de̱vāsa̍ḥ | pra | na̱ya̱nti̱ | de̱va̱-yum | bra̱hma̱-priya̍m | jo̱ṣa̱ya̱nte̱ | va̱rāḥ-i̍va |
adhi̍ | dvayo̍ḥ | a̱da̱dhā̱ḥ | u̱kthya̍m | vaca̍ḥ | ya̱ta-sru̍cā | mi̱thu̱nā | yā | sa̱pa̱ryata̍ḥ |
asa̍m-yattaḥ | vra̱te | te̱ | kṣe̱ti̱ | puṣya̍ti | bha̱drā | śa̱ktiḥ | yaja̍mānāya | su̱nva̱te |
āt | aṅgi̍rāḥ | pra̱tha̱mam | da̱dhi̱re̱ | vaya̍ḥ | i̱ddha-a̍gnayaḥ | śamyā̍ | ye | su̱-kṛ̱tyayā̍ |
sarva̍m | pa̱ṇeḥ | sam | a̱vi̱nda̱nta̱ | bhoja̍nam | aśva̍-vantam | go-ma̍ntam | ā | pa̱śum | nara̍ḥ |
ya̱jñaiḥ | atha̍rvā | pra̱tha̱maḥ | pa̱thaḥ | ta̱te̱ | tata̍ḥ | sūrya̍ḥ | vra̱ta̱-pāḥ | ve̱naḥ | ā | a̱ja̱ni̱ |
ā | gāḥ | ā̱ja̱t | u̱śanā̍ | kā̱vyaḥ | sacā̍ | ya̱masya̍ | jā̱tam | a̱mṛta̍m | ya̱jā̱ma̱he̱ |
ba̱rhiḥ | vā̱ | yat | su̱-a̱pa̱tyāya̍ | vṛ̱jyate̍ | a̱rkaḥ | vā̱ | śloka̍m | ā̱-ghoṣa̍te | di̱vi |
grāvā̍ | yatra̍ | vada̍ti | kā̱ruḥ | u̱kthya̍ḥ | tasya̍ | it | indra̍ḥ | a̱bhi̱-pi̱tveṣu̍ | ra̱ṇya̱ti̱ |
asā̍vi | soma̍ḥ | i̱ndra̱ | te̱ | śavi̍ṣṭha | dhṛ̱ṣṇo̱ iti̍ | ā | ga̱hi̱ |
ā | tvā̱ | pṛ̱ṇa̱ktu̱ | i̱ndri̱yam | raja̍ḥ | sūrya̍ḥ | na | ra̱śmi-bhi̍ḥ |
indra̍m | it | harī̱ iti̍ | va̱ha̱ta̱ḥ | apra̍tidhṛṣṭa-śavasam |
ṛṣī̍ṇām | ca̱ | stu̱tīḥ | upa̍ | ya̱jñam | ca̱ | mānu̍ṣāṇām |
ā | ti̱ṣṭha̱ | vṛ̱tra̱-ha̱n | ratha̍m | yu̱ktā | te̱ | brahma̍ṇā | harī̱ iti̍ |
a̱rvā̱cīna̍m | su | te̱ | mana̍ḥ | grāvā̍ | kṛ̱ṇo̱tu̱ | va̱gnunā̍ |
i̱mam | i̱ndra̱ | su̱tam | pi̱ba̱ | jyeṣṭha̍m | ama̍rtyam | mada̍m |
śu̱krasya̍ | tvā̱ | a̱bhi | a̱kṣa̱ra̱n | dhārā̍ḥ | ṛ̱tasya̍ | sada̍ne |
indrā̍ya | nū̱nam | a̱rca̱ta̱ | u̱kthāni̍ | ca̱ | bra̱vī̱ta̱na̱ |
su̱tāḥ | a̱ma̱tsu̱ḥ | inda̍vaḥ | jyeṣṭha̍m | na̱ma̱sya̱ta̱ | saha̍ḥ |
naki̍ḥ | tvat | ra̱thi-ta̍raḥ | harī̱ iti̍ | yat | i̱ndra̱ | yaccha̍se |
naki̍ḥ | tvā̱ | anu̍ | ma̱jmanā̍ | naki̍ḥ | su̱-aśva̍ḥ | ā̱na̱śe̱ |
yaḥ | eka̍ḥ | it | vi̱-daya̍te | vasu̍ | martā̍ya | dā̱śuṣe̍ |
īśā̍naḥ | apra̍ti-skutaḥ | indra̍ḥ | a̱ṅga |
ka̱dā | marta̍m | a̱rā̱dhasa̍m | pa̱dā | kṣumpa̍m-iva | sphu̱ra̱t |
ka̱dā | na̱ḥ | śu̱śra̱va̱t | gira̍ḥ | indra̍ḥ | a̱ṅga |
yaḥ | ci̱t | hi | tvā̱ | ba̱hu-bhya̍ḥ | ā | su̱ta-vā̍n | ā̱-vivā̍sati |
u̱gram | tat | pa̱tya̱te̱ | śava̍ḥ | indra̍ḥ | a̱ṅga |
svā̱doḥ | i̱tthā | vi̱ṣu̱-vata̍ḥ | madhva̍ḥ | pi̱ba̱nti̱ | gau̱rya̍ḥ |
yāḥ | indre̍ṇa | sa̱-yāva̍rīḥ | vṛṣṇā̍ | mada̍nti | śo̱bhase̍ | vasvī̍ḥ | anu̍ | sva̱-rājya̍m |
tāḥ | a̱sya̱ | pṛ̱śa̱na̱-yuva̍ḥ | soma̍m | śrī̱ṇa̱nti̱ | pṛśna̍yaḥ |
pri̱yāḥ | indra̍sya | dhe̱nava̍ḥ | vajra̍m | hi̱nva̱nti̱ | sāya̍kam | vasvī̍ḥ | anu̍ | sva̱-rājya̍m |
tāḥ | a̱sya̱ | nama̍sā | saha̍ḥ | sa̱pa̱ryanti̍ | pra-ce̍tasaḥ |
vra̱tāni̍ | a̱sya̱ | sa̱ści̱re̱ | pu̱rūṇi̍ | pū̱rva-ci̍ttaye | vasvī̍ḥ | anu̍ | sva̱-rājya̍m |
indra̍ḥ | da̱dhī̱caḥ | a̱stha-bhi̍ḥ | vṛ̱trāṇi̍ | apra̍ti-skutaḥ |
ja̱ghāna̍ | na̱va̱tīḥ | nava̍ |
i̱cchan | aśva̍sya | yat | śira̍ḥ | parva̍teṣu | apa̍-śritam |
tat | vi̱da̱t | śa̱rya̱ṇā-va̍ti |
atra̍ | aha̍ | goḥ | a̱ma̱nva̱ta̱ | nāma̍ | tvaṣṭu̍ḥ | a̱pī̱cya̍m |
i̱tthā | ca̱ndrama̍saḥ | gṛ̱he |
kaḥ | a̱dya | yu̱ṅkte̱ | dhu̱ri | gāḥ | ṛ̱tasya̍ | śimī̍-vataḥ | bhā̱mina̍ḥ | du̱ḥ-hṛ̱ṇā̱yūn |
ā̱san-i̍ṣūn | hṛ̱tsu̱-asa̍ḥ | ma̱ya̱ḥ-bhūn | yaḥ | e̱ṣā̱m | bhṛ̱tyām | ṛ̱ṇadha̍t | saḥ | jī̱vā̱t |
kaḥ | ī̱ṣa̱te̱ | tu̱jyate̍ | kaḥ | bi̱bhā̱ya̱ | kaḥ | ma̱ṁsa̱te̱ | santa̍m | indra̍m | kaḥ | anti̍ |
kaḥ | to̱kāya̍ | kaḥ | ibhā̍ya | u̱ta | rā̱ye | adhi̍ | bra̱va̱t | ta̱nve̍ | kaḥ | janā̍ya |
kaḥ | a̱gnim | ī̱ṭṭe̱ | ha̱viṣā̍ | ghṛ̱tena̍ | sru̱cā | ya̱jā̱tai̱ | ṛ̱tu-bhi̍ḥ | dhru̱vebhi̍ḥ |
kasmai̍ | de̱vāḥ | ā | va̱hā̱n | ā̱śu | homa̍ | kaḥ | ma̱ṁsa̱te̱ | vī̱ti-ho̍traḥ | su̱-de̱vaḥ |
tvam | a̱ṅga | pra | śa̱ṁsi̱ṣa̱ḥ | de̱vaḥ | śa̱vi̱ṣṭha̱ | martya̍m |
na | tvat | a̱nyaḥ | ma̱gha̱-va̱n | a̱sti̱ | ma̱rḍi̱tā | indra̍ | bravī̍mi | te̱ | vaca̍ḥ |
mā | te̱ | rādhā̍ṁsi | mā | te̱ | ū̱taya̍ḥ | va̱so̱ iti̍ | a̱smān | kadā̍ | ca̱na | da̱bha̱n |
viśvā̍ | ca̱ | na̱ḥ | u̱pa̱-mi̱mī̱hi | mā̱nu̱ṣa̱ | vasū̍ni | ca̱rṣa̱ṇi-bhya̍ḥ | ā |
pra | ye | śumbha̍nte | jana̍yaḥ | na | sapta̍yaḥ | yāma̍n | ru̱drasya̍ | sū̱nava̍ḥ | su̱-daṁsa̍saḥ |
roda̍sī̱ iti̍ | hi | ma̱ruta̍ḥ | ca̱kri̱re | vṛ̱dhe | mada̍nti | vī̱rāḥ | vi̱dathe̍ṣu | ghṛṣva̍yaḥ |
te | u̱kṣi̱tāsa̍ḥ | ma̱hi̱māna̍m | ā̱śa̱ta̱ | di̱vi | ru̱drāsa̍ḥ | adhi̍ | ca̱kri̱re̱ | sada̍ḥ |
arca̍ntaḥ | a̱rkam | ja̱naya̍ntaḥ | i̱ndri̱yam | adhi̍ | śriya̍ḥ | da̱dhi̱re̱ | pṛśni̍-mātaraḥ |
go-mā̍taraḥ | yat | śu̱bhaya̍nte | a̱ñji-bhi̍ḥ | ta̱nūṣu̍ | śu̱bhrāḥ | da̱dhi̱re̱ | vi̱rukma̍taḥ |
bādha̍nte | viśva̍m | a̱bhi̱-mā̱tina̍m | apa̍ | vartmā̍ni | e̱ṣā̱m | anu̍ | rī̱ya̱te̱ | ghṛ̱tam |
vi | ye | bhrāja̍nte | su-ma̍khāsaḥ | ṛ̱ṣṭi-bhi̍ḥ | pra̱-cya̱vaya̍ntaḥ | acyu̍tā | ci̱t | oja̍sā |
ma̱na̱ḥ-juva̍ḥ | yat | ma̱ru̱ta̱ḥ | rathe̍ṣu | ā | vṛṣa̍-vrātāsaḥ | pṛṣa̍tīḥ | ayu̍gdhvam |
pra | yat | rathe̍ṣu | pṛṣa̍tīḥ | ayu̍gdhvam | vāje̍ | adri̍m | ma̱ru̱ta̱ḥ | ra̱ṁhaya̍ntaḥ |
u̱ta | a̱ru̱ṣasya̍ | vi | sya̱nti̱ | dhārā̍ḥ | carma̍-iva | u̱da-bhi̍ḥ | vi | u̱nda̱nti̱ | bhūma̍ |
ā | va̱ḥ | va̱ha̱ntu̱ | sapta̍yaḥ | ra̱ghu̱-syada̍ḥ | ra̱ghu̱-patvā̍naḥ | pra | ji̱gā̱ta̱ | bā̱hu-bhi̍ḥ |
sīda̍ta | ā | ba̱rhiḥ | u̱ru | va̱ḥ | sada̍ḥ | kṛ̱tam | mā̱daya̍dhvam | ma̱ru̱ta̱ḥ | madhva̍ḥ | andha̍saḥ |
te | a̱va̱rdha̱nta̱ | sva-ta̍vasaḥ | ma̱hi̱-tva̱nā | ā | nāka̍m | ta̱sthuḥ | u̱ru | ca̱kri̱re̱ | sada̍ḥ |
viṣṇu̍ḥ | yat | ha̱ | āva̍t | vṛṣa̍ṇam | ma̱da̱-cyuta̍m | vaya̍ḥ | na | sī̱da̱n | adhi̍ | ba̱rhiṣi̍ | pri̱ye |
śūrā̍ḥ-iva | it | yuyu̍dhayaḥ | na | jagma̍yaḥ | śra̱va̱syava̍ḥ | na | pṛta̍nāsu | ye̱ti̱re̱ |
bhaya̍nte | viśvā̍ | bhuva̍nā | ma̱rut-bhya̍ḥ | rājā̍naḥ-iva | tve̱ṣa-sa̍ṁdṛśaḥ | nara̍ḥ |
tvaṣṭā̍ | yat | vajra̍m | su-kṛ̍tam | hi̱ra̱ṇyaya̍m | sa̱hasra̍-bhṛṣṭim | su̱-apā̍ḥ | ava̍rtayat |
dha̱tte | indra̍ḥ | nari̍ | apā̍ṁsi | karta̍ve | aha̍n | vṛ̱tram | niḥ | a̱pām | au̱bja̱t | a̱rṇa̱vam |
ū̱rdhvam | nu̱nu̱dre̱ | a̱va̱tam | te | oja̍sā | da̱dṛ̱hā̱ṇam | ci̱t | bi̱bhi̱du̱ḥ | vi | parva̍tam |
dhama̍ntaḥ | vā̱ṇam | ma̱ruta̍ḥ | su̱-dāna̍vaḥ | made̍ | soma̍sya | raṇyā̍ni | ca̱kri̱re̱ |
ji̱hmam | nu̱nu̱dre̱ | a̱va̱tam | tayā̍ | di̱śā | asi̍ñcan | utsa̍m | gota̍māya | tṛ̱ṣṇa-je̍ |
ā | ga̱ccha̱nti̱ | ī̱m | ava̍sā | ci̱tra-bhā̍navaḥ | kāma̍m | vipra̍sya | ta̱rpa̱ya̱nta̱ | dhāma̍-bhiḥ |
yā | va̱ḥ | śarma̍ | śa̱śa̱mā̱nāya̍ | santi̍ | tri̱-dhātū̍ni | dā̱śuṣe̍ | ya̱ccha̱ta̱ | adhi̍ |
a̱smabhya̍m | tāni̍ | ma̱ru̱ta̱ḥ | vi | ya̱nta̱ | ra̱yim | na̱ḥ | dha̱tta̱ | vṛ̱ṣa̱ṇa̱ḥ | su̱-vīra̍m |
maru̍taḥ | yasya̍ | hi | kṣaye̍ | pā̱tha | di̱vaḥ | vi̱-ma̱ha̱sa̱ḥ |
saḥ | su̱-go̱pāta̍maḥ | jana̍ḥ |
ya̱jñaiḥ | vā̱ | ya̱jña̱-vā̱ha̱sa̱ḥ | vipra̍sya | vā̱ | ma̱tī̱nām |
maru̍taḥ | śṛ̱ṇu̱ta | hava̍m |
u̱ta | vā̱ | yasya̍ | vā̱jina̍ḥ | anu̍ | vipra̍m | ata̍kṣata |
saḥ | gantā̍ | go-ma̍ti | vra̱je |
a̱sya | vī̱rasya̍ | ba̱rhiṣi̍ | su̱taḥ | soma̍ḥ | divi̍ṣṭiṣu |
u̱ktham | mada̍ḥ | ca̱ | śa̱sya̱te̱ |
a̱sya | śro̱ṣa̱ntu̱ | ā | bhuva̍ḥ | viśvā̍ḥ | yaḥ | ca̱rṣa̱ṇīḥ | a̱bhi |
sūra̍m | ci̱t | sa̱sruṣī̍ḥ | iṣa̍ḥ |
pū̱rvībhi̍ḥ | hi | da̱dā̱śi̱ma | śa̱rat-bhi̍ḥ | ma̱ru̱ta̱ḥ | va̱yam |
ava̍ḥ-bhiḥ | ca̱rṣa̱ṇī̱nām |
su̱-bhaga̍ḥ | saḥ | pra̱-ya̱jya̱va̱ḥ | maru̍taḥ | a̱stu̱ | martya̍ḥ |
yasya̍ | prayā̍ṁsi | parṣa̍tha |
śa̱śa̱mā̱nasya̍ | vā̱ | na̱ra̱ḥ | sveda̍sya | sa̱tya̱-śa̱va̱sa̱ḥ |
vi̱da | kāma̍sya | vena̍taḥ |
yū̱yam | tat | sa̱tya̱-śa̱va̱sa̱ḥ | ā̱viḥ | ka̱rta̱ | ma̱hi̱-tva̱nā |
vidhya̍ta | vi̱-dyutā̍ | rakṣa̍ḥ |
gūha̍ta | guhya̍m | tama̍ḥ | vi | yā̱ta̱ | viśva̍m | a̱triṇa̍m |
jyoti̍ḥ | ka̱rta̱ | yat | u̱śmasi̍ |
pra-tva̍kṣasaḥ | pra-ta̍vasaḥ | vi̱-ra̱pśina̍ḥ | anā̍natāḥ | avi̍thurāḥ | ṛ̱jī̱ṣiṇa̍ḥ |
juṣṭa̍-tamāsaḥ | nṛ-ta̍māsaḥ | a̱ñji-bhi̍ḥ | vi | ā̱na̱jre̱ | ke | ci̱t | u̱srā-i̍va | stṛ-bhi̍ḥ |
u̱pa̱-hva̱reṣu̍ | yat | aci̍dhvam | ya̱yim | vaya̍ḥ-iva | ma̱ru̱ta̱ḥ | kena̍ | ci̱t | pa̱thā |
ścota̍nti | kośā̍ḥ | upa̍ | va̱ḥ | rathe̍ṣu | ā | ghṛ̱tam | u̱kṣa̱ta̱ | madhu̍-varṇam | arca̍te |
pra | e̱ṣā̱m | ajme̍ṣu | vi̱thu̱rā-i̍va | re̱ja̱te̱ | bhūmi̍ḥ | yāme̍ṣu | yat | ha̱ | yu̱ñjate̍ | śu̱bhe |
te | krī̱ḻaya̍ḥ | dhuna̍yaḥ | bhrāja̍t-ṛṣṭayaḥ | sva̱yam | ma̱hi̱-tvam | pa̱na̱ya̱nta̱ | dhūta̍yaḥ |
saḥ | hi | sva̱-sṛt | pṛṣa̍t-aśvaḥ | yuvā̍ | ga̱ṇaḥ | a̱yā | ī̱śā̱naḥ | tavi̍ṣībhiḥ | ā-vṛ̍taḥ |
asi̍ | sa̱tyaḥ | ṛ̱ṇa̱-yāvā̍ | ane̍dyaḥ | a̱syāḥ | dhi̱yaḥ | pra̱-a̱vi̱tā | atha̍ | vṛṣā̍ | ga̱ṇaḥ |
pi̱tuḥ | pra̱tnasya̍ | janma̍nā | va̱dā̱ma̱si̱ | soma̍sya | ji̱hvā | pra | ji̱gā̱ti̱ | cakṣa̍sā |
yat | ī̱m | indra̍m | śami̍ | ṛkvā̍ṇaḥ | āśa̍ta | āt | it | nāmā̍ni | ya̱jñiyā̍ni | da̱dhi̱re̱ |
śri̱yase̍ | kam | bhā̱nu-bhi̍ḥ | sam | mi̱mi̱kṣi̱re̱ | te | ra̱śmi-bhi̍ḥ | te | ṛkva̍-bhiḥ | su̱-khā̱daya̍ḥ |
te | vāśī̍-mantaḥ | i̱ṣmiṇa̍ḥ | abhī̍ravaḥ | vi̱dre | pri̱yasya̍ | māru̍tasya | dhāmna̍ḥ |
ā | vi̱dyunma̍t-bhiḥ | ma̱ru̱ta̱ḥ | su̱-a̱rkaiḥ | rathe̍bhiḥ | yā̱ta̱ | ṛ̱ṣṭi̱mat-bhi̍ḥ | aśva̍-parṇaiḥ |
ā | varṣi̍ṣṭhayā | na̱ḥ | i̱ṣā | vaya̍ḥ | na | pa̱pta̱ta̱ | su̱-mā̱yā̱ḥ |
te | a̱ru̱ṇebhi̍ḥ | vara̍m | ā | pi̱śaṅgai̍ḥ | śu̱bhe | kam | yā̱nti̱ | ra̱tha̱tūḥ-bhi̍ḥ | aśvai̍ḥ |
ru̱kmaḥ | na | ci̱traḥ | svadhi̍ti-vān | pa̱vyā | ratha̍sya | ja̱ṅgha̱na̱nta̱ | bhūma̍ |
śri̱ye | kam | va̱ḥ | adhi̍ | ta̱nūṣu̍ | vāśī̍ḥ | me̱dhā | vanā̍ | na | kṛ̱ṇa̱va̱nte̱ | ū̱rdhvā |
yu̱ṣmabhya̍m | kam | ma̱ru̱ta̱ḥ | su̱-jā̱tā̱ḥ | tu̱vi̱-dyu̱mnāsa̍ḥ | dha̱na̱ya̱nte̱ | adri̍m |
ahā̍ni | gṛdhrā̍ḥ | pari̍ | ā | va̱ḥ | ā | a̱gu̱ḥ | i̱mām | dhiya̍m | vā̱rkā̱ryām | ca̱ | de̱vīm |
brahma̍ | kṛ̱ṇvanta̍ḥ | gota̍māsaḥ | a̱rkaiḥ | ū̱rdhvam | nu̱nu̱dre̱ | u̱tsa̱-dhim | piba̍dhyai |
e̱tat | tyat | na | yoja̍nam | a̱ce̱ti̱ | sa̱svaḥ | ha̱ | yat | ma̱ru̱ta̱ḥ | gota̍maḥ | va̱ḥ |
paśya̍n | hira̍ṇya-cakrān | aya̍ḥ-daṁṣṭrān | vi̱-dhāva̍taḥ | va̱rāhū̍n |
e̱ṣā | syā | va̱ḥ | ma̱ru̱ta̱ḥ | a̱nu̱-bha̱rtrī | prati̍ | sto̱bha̱ti̱ | vā̱ghata̍ḥ | na | vāṇī̍ |
asto̍bhayat | vṛthā̍ | ā̱sā̱m | anu̍ | sva̱dhām | gabha̍styoḥ |
ā | na̱ḥ | bha̱drāḥ | krata̍vaḥ | ya̱ntu̱ | vi̱śvata̍ḥ | ada̍bdhāsaḥ | apa̍ri-itāsaḥ | u̱t-bhida̍ḥ |
de̱vāḥ | na̱ḥ | yathā̍ | sada̍m | it | vṛ̱dhe | asa̍n | apra̍-āyuvaḥ | ra̱kṣi̱tāra̍ḥ | di̱ve-di̍ve |
de̱vānā̍m | bha̱drā | su̱-ma̱tiḥ | ṛ̱ju̱-ya̱tām | de̱vānā̍m | rā̱tiḥ | a̱bhi | na̱ḥ | ni | va̱rta̱tā̱m |
de̱vānā̍m | sa̱khyam | upa̍ | se̱di̱ma̱ | va̱yam | de̱vāḥ | na̱ḥ | āyu̍ḥ | pra | ti̱ra̱ntu̱ | jī̱vase̍ |
tān | pūrva̍yā | ni̱-vidā̍ | hū̱ma̱he̱ | va̱yam | bhaga̍m | mi̱tram | adi̍tim | dakṣa̍m | a̱sridha̍m |
a̱rya̱maṇa̍m | varu̍ṇam | soma̍m | a̱śvinā̍ | sara̍svatī | na̱ḥ | su̱-bhagā̍ | maya̍ḥ | ka̱ra̱t |
tat | na̱ḥ | vāta̍ḥ | ma̱ya̱ḥ-bhu | vā̱tu̱ | bhe̱ṣa̱jam | tat | mā̱tā | pṛ̱thi̱vī | tat | pi̱tā | dyauḥ |
tat | grāvā̍ṇaḥ | so̱ma̱-suta̍ḥ | ma̱ya̱ḥ-bhuva̍ḥ | tat | a̱śvi̱nā̱ | śṛ̱ṇu̱ta̱m | dhi̱ṣṇyā̱ | yu̱vam |
tam | īśā̍nam | jaga̍taḥ | ta̱sthuṣa̍ḥ | pati̍m | dhi̱ya̱m-ji̱nvam | ava̍se | hū̱ma̱he̱ | va̱yam |
pū̱ṣā | na̱ḥ | yathā̍ | veda̍sām | asa̍t | vṛ̱dhe | ra̱kṣi̱tā | pā̱yuḥ | ada̍bdhaḥ | sva̱staye̍ |
sva̱sti | na̱ḥ | indra̍ḥ | vṛ̱ddha-śra̍vāḥ | sva̱sti | na̱ḥ | pū̱ṣā | vi̱śva-ve̍dāḥ |
sva̱sti | na̱ḥ | tārkṣya̍ḥ | ari̍ṣṭa-nemiḥ | sva̱sti | na̱ḥ | bṛha̱spati̍ḥ | da̱dhā̱tu̱ |
pṛṣa̍t-aśvāḥ | ma̱ruta̍ḥ | pṛśni̍-mātaraḥ | śu̱bha̱m-yāvā̍naḥ | vi̱dathe̍ṣu | jagma̍yaḥ |
a̱gni̱-ji̱hvāḥ | mana̍vaḥ | sūra̍-cakṣasaḥ | viśve̍ | na̱ḥ | de̱vāḥ | ava̍sā | ā | ga̱ma̱n | i̱ha |
bha̱dram | karṇe̍bhiḥ | śṛ̱ṇu̱yā̱ma̱ | de̱vā̱ḥ | bha̱dram | pa̱śye̱ma̱ | a̱kṣa-bhi̍ḥ | ya̱ja̱trā̱ḥ |
sthi̱raiḥ | aṅgai̍ḥ | tu̱stu̱-vāṁsa̍ḥ | ta̱nūbhi̍ḥ | vi | a̱śe̱ma̱ | de̱va-hi̍tam | yat | āyu̍ḥ |
śa̱tam | it | nu | śa̱rada̍ḥ | anti̍ | de̱vā̱ḥ | yatra̍ | na̱ḥ | ca̱kra | ja̱rasa̍m | ta̱nūnā̍m |
pu̱trāsa̍ḥ | yatra̍ | pi̱tara̍ḥ | bhava̍nti | mā | na̱ḥ | ma̱dhyā | ri̱ri̱ṣa̱ta̱ | āyu̍ḥ | ganto̍ḥ |
adi̍tiḥ | dyauḥ | adi̍tiḥ | a̱ntari̍kṣam | adi̍tiḥ | mā̱tā | saḥ | pi̱tā | saḥ | pu̱traḥ |
viśve̍ | de̱vāḥ | adi̍tiḥ | pañca̍ | janā̍ḥ | adi̍tiḥ | jā̱tam | adi̍tiḥ | jani̍-tvam |
ṛ̱ju̱-nī̱tī | na̱ḥ | varu̍ṇaḥ | mi̱traḥ | na̱ya̱tu̱ | vi̱dvān |
a̱rya̱mā | de̱vaiḥ | sa̱-joṣā̍ḥ |
te | hi | vasva̍ḥ | vasa̍vānāḥ | te | apra̍-mūrāḥ | maha̍ḥ-bhiḥ |
vra̱tā | ra̱kṣa̱nte̱ | vi̱śvāhā̍ |
te | a̱smabhya̍m | śarma̍ | ya̱ṁsa̱n | a̱mṛtā̍ḥ | martye̍bhyaḥ |
bādha̍mānāḥ | apa̍ | dviṣa̍ḥ |
vi | na̱ḥ | pa̱thaḥ | su̱vi̱tāya̍ | ci̱yantu̍ | indra̍ḥ | ma̱ruta̍ḥ |
pū̱ṣā | bhaga̍ḥ | vandyā̍saḥ |
u̱ta | na̱ḥ | dhiya̍ḥ | go-a̍grāḥ | pūṣa̍n | viṣṇo̱ iti̍ | eva̍-yāvaḥ |
karta̍ | na̱ḥ | sva̱sti̱-mata̍ḥ |
madhu̍ | vātā̍ḥ | ṛ̱ta̱-ya̱te | madhu̍ | kṣa̱ra̱nti̱ | sindha̍vaḥ |
mādhvī̍ḥ | na̱ḥ | sa̱ntu̱ | oṣa̍dhīḥ |
madhu̍ | nakta̍m | u̱ta | u̱ṣasa̍ḥ | madhu̍-mat | pārthi̍vam | raja̍ḥ |
madhu̍ | dyauḥ | a̱stu̱ | na̱ḥ | pi̱tā |
madhu̍-mān | na̱ḥ | vana̱spati̍ḥ | madhu̍-mān | a̱stu̱ | sūrya̍ḥ |
mādhvī̍ḥ | gāva̍ḥ | bha̱va̱ntu̱ | na̱ḥ |
śam | na̱ḥ | mi̱traḥ | śam | varu̍ṇa̱ḥ | śam | na̱ḥ | bha̱va̱tu̱ | a̱rya̱mā |
śam | na̱ḥ | indra̍ḥ | bṛha̱spati̍ḥ | śam | na̱ḥ | viṣṇu̍ḥ | u̱ru̱-kra̱maḥ |
tvam | so̱ma̱ | pra | ci̱ki̱ta̱ḥ | ma̱nī̱ṣā | tvam | raji̍ṣṭham | anu̍ | ne̱ṣi̱ | panthā̍m |
tava̍ | pra-nī̍tī | pi̱tara̍ḥ | na̱ḥ | i̱ndo̱ iti̍ | de̱veṣu̍ | ratna̍m | a̱bha̱ja̱nta̱ | dhīrā̍ḥ |
tvam | so̱ma̱ | kratu̍-bhiḥ | su̱-kratu̍ḥ | bhū̱ḥ | tvam | dakṣai̍ḥ | su̱-dakṣa̍ḥ | vi̱śva-ve̍dāḥ |
tvam | vṛṣā̍ | vṛ̱ṣa̱-tvebhi̍ḥ | ma̱hi̱-tvā | dyu̱mnebhi̍ḥ | dyu̱mnī | a̱bha̱va̱ḥ | nṛ̱-cakṣā̍ḥ |
rājña̍ḥ | nu | te̱ | varu̍ṇasya | vra̱tāni̍ | bṛ̱hat | ga̱bhī̱ram | tava̍ | so̱ma̱ | dhāma̍ |
śuci̍ḥ | tvam | a̱si̱ | pri̱yaḥ | na | mi̱traḥ | da̱kṣāyya̍ḥ | a̱rya̱mā-i̍va | a̱si̱ | so̱ma̱ |
yā | te̱ | dhāmā̍ni | di̱vi | yā | pṛ̱thi̱vyām | yā | parva̍teṣu | oṣa̍dhīṣu | a̱p-su |
tebhi̍ḥ | na̱ḥ | viśvai̍ḥ | su̱-manā̍ḥ | ahe̍ḻan | rāja̍n | so̱ma̱ | prati̍ | ha̱vyā | gṛ̱bhā̱ya̱ |
tvam | so̱ma̱ | a̱si̱ | sat-pa̍tiḥ | tvam | rājā̍ | u̱ta | vṛ̱tra̱-hā |
tvam | bha̱draḥ | a̱si̱ | kratu̍ḥ |
tvam | ca̱ | so̱ma̱ | na̱ḥ | vaśa̍ḥ | jī̱vātu̍m | na | ma̱rā̱ma̱he̱ |
pri̱ya-sto̍traḥ | vana̱spati̍ḥ |
tvam | so̱ma̱ | ma̱he | bhaga̍m | tvam | yūne̍ | ṛ̱ta̱-ya̱te |
dakṣa̍m | da̱dhā̱si̱ | jī̱vase̍ |
tvam | na̱ḥ | so̱ma̱ | vi̱śvata̍ḥ | rakṣa̍ | rā̱ja̱n | a̱gha̱-ya̱taḥ |
na | ri̱ṣye̱t | tvā-va̍taḥ | sakhā̍ |
soma̍ | yāḥ | te̱ | ma̱ya̱ḥ-bhuva̍ḥ | ū̱taya̍ḥ | santi̍ | dā̱śuṣe̍ |
tābhi̍ḥ | na̱ḥ | a̱vi̱tā | bha̱va̱ |
i̱mam | ya̱jñam | i̱dam | vaca̍ḥ | ju̱ju̱ṣā̱ṇaḥ | u̱pa̱-āga̍hi |
soma̍ | tvam | na̱ḥ | vṛ̱dhe | bha̱va̱ |
soma̍ | gī̱ḥ-bhiḥ | tvā̱ | va̱yam | va̱rdhayā̍maḥ | va̱ca̱ḥ-vida̍ḥ |
su̱-mṛ̱ḻī̱kaḥ | na̱ḥ | ā | vi̱śa̱ |
ga̱ya̱-sphāna̍ḥ | a̱mī̱va̱-hā | va̱su̱-vit | pu̱ṣṭi̱-vardha̍naḥ |
su̱-mi̱traḥ | so̱ma̱ | na̱ḥ | bha̱va̱ |
soma̍ | ra̱ra̱ndhi | na̱ḥ | hṛ̱di | gāva̍ḥ | na | yava̍seṣu | ā |
marya̍ḥ-iva | sve | o̱kye̍ |
yaḥ | so̱ma̱ | sa̱khye | tava̍ | ra̱raṇa̍t | de̱va̱ | martya̍ḥ |
tam | dakṣa̍ḥ | sa̱ca̱te̱ | ka̱viḥ |
u̱ru̱ṣya | na̱ḥ | a̱bhi-śa̍steḥ | soma̍ | ni | pā̱hi̱ | aṁha̍saḥ |
sakhā̍ | su̱-śeva̍ḥ | e̱dhi̱ | na̱ḥ |
ā | pyā̱ya̱sva̱ | sam | e̱tu̱ | te̱ | vi̱śvata̍ḥ | so̱ma̱ | vṛṣṇya̍m |
bhava̍ | vāja̍sya | sa̱m-ga̱the |
ā | pyā̱ya̱sva̱ | ma̱di̱n-ta̱ma̱ | soma̍ | viśve̍bhiḥ | a̱ṁśu-bhi̍ḥ |
bhava̍ | na̱ḥ | su̱śrava̍ḥ-tamaḥ | sakhā̍ | vṛ̱dhe |
sam | te̱ | payā̍ṁsi | sam | ū̱m̐ iti̍ | ya̱ntu̱ | vājā̍ḥ | sam | vṛṣṇyā̍ni | a̱bhi̱mā̱ti̱-saha̍ḥ |
ā̱-pyāya̍mānaḥ | a̱mṛtā̍ya | so̱ma̱ | di̱vi | śravā̍ṁsi | u̱t-ta̱māni̍ | dhi̱ṣva̱ |
yā | te̱ | dhāmā̍ni | ha̱viṣā̍ | yaja̍nti | tā | te̱ | viśvā̍ | pa̱ri̱-bhūḥ | a̱stu̱ | ya̱jñam |
ga̱ya̱-sphāna̍ḥ | pra̱-tara̍ṇaḥ | su̱-vīra̍ḥ | avī̍ra-hā | pra | ca̱ra̱ | so̱ma̱ | duryā̍n |
soma̍ḥ | dhe̱num | soma̍ḥ | arva̍ntam | ā̱śum | soma̍ḥ | vī̱ram | ka̱rma̱ṇya̍m | da̱dā̱ti̱ |
sa̱da̱nya̍m | vi̱da̱thya̍m | sa̱bheya̍m | pi̱tṛ̱-śrava̍ṇam | yaḥ | dadā̍śat | a̱smai̱ |
aṣā̍ḻham | yu̱t-su | pṛta̍nāsu | papri̍m | sva̱ḥ-sām | a̱psām | vṛ̱jana̍sya | go̱pām |
bha̱re̱ṣu̱-jām | su̱-kṣi̱tim | su̱-śrava̍sam | jaya̍ntam | tvām | anu̍ | ma̱de̱ma̱ | so̱ma̱ |
tvam | i̱māḥ | oṣa̍dhīḥ | so̱ma̱ | viśvā̍ḥ | tvam | a̱paḥ | a̱ja̱na̱ya̱ḥ | tvam | gāḥ |
tvam | ā | ta̱ta̱ntha̱ | u̱ru | a̱ntari̍kṣam | tvam | jyoti̍ṣā | vi | tama̍ḥ | va̱va̱rtha̱ |
de̱vena̍ | na̱ḥ | mana̍sā | de̱va̱ | so̱ma̱ | rā̱yaḥ | bhā̱gam | sa̱ha̱sā̱-va̱n | a̱bhi | yu̱dhya̱ |
mā | tvā̱ | ā | ta̱na̱t | īśi̍ṣe | vī̱rya̍sya | u̱bhaye̍bhyaḥ | pra | ci̱ki̱tsa̱ | go-i̍ṣṭau |
e̱tāḥ | ū̱m̐ iti̍ | tyāḥ | u̱ṣasa̍ḥ | ke̱tum | a̱kra̱ta̱ | pūrve̍ | ardhe̍ | raja̍saḥ | bhā̱num | a̱ñja̱te̱ |
ni̱ḥ-kṛ̱ṇvā̱nāḥ | āyu̍dhāni-iva | dhṛ̱ṣṇava̍ḥ | prati̍ | gāva̍ḥ | aru̍ṣīḥ | ya̱nti̱ | mā̱tara̍ḥ |
ut | a̱pa̱pta̱n | a̱ru̱ṇāḥ | bhā̱nava̍ḥ | vṛthā̍ | su̱-ā̱yuja̍ḥ | aru̍ṣīḥ | gāḥ | a̱yu̱kṣa̱ta̱ |
akra̍n | u̱ṣasa̍ḥ | va̱yunā̍ni | pū̱rva-thā̍ | ruśa̍ntam | bhā̱num | aru̍ṣīḥ | a̱śi̱śra̱yu̱ḥ |
arca̍nti | nārī̍ḥ | a̱pasa̍ḥ | na | vi̱ṣṭi-bhi̍ḥ | sa̱mā̱nena̍ | yoja̍nena | ā | pa̱rā̱-vata̍ḥ |
iṣa̱m | vaha̍ntīḥ | su̱-kṛte̍ | su̱-dāna̍ve | viśvā̍ | it | aha̍ | yaja̍mānāya | su̱nva̱te |
adhi̍ | peśā̍ṁsi | va̱pa̱te̱ | nṛ̱tūḥ-i̍va | apa̍ | ū̱rṇu̱te̱ | vakṣa̍ḥ | u̱srā-i̍va | barja̍ham |
jyoti̍ḥ | viśva̍smai | bhuva̍nāya | kṛ̱ṇva̱tī | gāva̍ḥ | na | vra̱jam | vi | u̱ṣāḥ | ā̱va̱rityā̍vaḥ | tama̍ḥ |
prati̍ | a̱rciḥ | ruśa̍t | a̱syā̱ḥ | a̱da̱rśi̱ | vi | ti̱ṣṭha̱te̱ | bādha̍te | kṛ̱ṣṇam | abhva̍m |
svaru̍m | na | peśa̍ḥ | vi̱dathe̍ṣu | a̱ñjan | ci̱tram | di̱vaḥ | du̱hi̱tā | bhā̱num | a̱śre̱t |
atā̍riṣma | tama̍saḥ | pā̱ram | a̱sya | u̱ṣāḥ | u̱cchantī̍ | va̱yunā̍ | kṛ̱ṇo̱ti̱ |
śri̱ye | chanda̍ḥ | na | sma̱ya̱te̱ | vi̱-bhā̱tī | su̱-pratī̍kā | sau̱ma̱na̱sāya̍ | a̱jī̱ga̱riti̍ |
bhāsva̍tī | ne̱trī | sū̱nṛtā̍nām | di̱vaḥ | sta̱ve̱ | du̱hi̱tā | gota̍mebhiḥ |
pra̱jā-va̍taḥ | nṛ̱-vata̍ḥ | aśva̍-budhyān | uṣa̍ḥ | go-a̍grān | upa̍ | mā̱si̱ | vājā̍n |
uṣa̍ḥ | tam | a̱śyām | ya̱śasa̍m | su̱-vīra̍m | dā̱sa-pra̍vargam | ra̱yim | aśva̍-budhyam |
su̱-daṁsa̍sā | śrava̍sā | yā | vi̱-bhāsi̍ | vāja̍-prasūtā | su̱-bha̱ge̱ | bṛ̱hanta̍m |
viśvā̍ni | de̱vī | bhuva̍nā | a̱bhi̱-cakṣya̍ | pra̱tī̱cī | cakṣu̍ḥ | u̱rvi̱yā | vi | bhā̱ti̱ |
viśva̍m | jī̱vam | ca̱rase̍ | bo̱dhaya̍ntī | viśva̍sya | vāca̍m | a̱vi̱da̱t | ma̱nā̱yoḥ |
puna̍ḥ-punaḥ | jāya̍mānā | pu̱rā̱ṇī | sa̱mā̱nam | varṇa̍m | a̱bhi | śumbha̍mānā |
śva̱ghnī-i̍va | kṛ̱tnuḥ | vija̍ḥ | ā̱-mi̱nā̱nā | marta̍sya | de̱vī | ja̱raya̍ntī | āyu̍ḥ |
vi̱-ū̱rṇva̱tī | di̱vaḥ | antā̍n | a̱bo̱dhi̱ | apa̍ | svasā̍ram | sa̱nu̱taḥ | yu̱yo̱ti̱ |
pra̱-mi̱na̱tī | ma̱nu̱ṣyā̍ | yu̱gāni̍ | yoṣā̍ | jā̱rasya̍ | cakṣa̍sā | vi | bhā̱ti̱ |
pa̱śūn | na | ci̱trā | su̱-bhagā̍ | pra̱thā̱nā | sindhu̍ḥ | na | kṣoda̍ḥ | u̱rvi̱yā | vi | a̱śvai̱t |
ami̍natī | daivyā̍ni | vra̱tāni̍ | sūrya̍sya | ce̱ti̱ | ra̱śmi-bhi̍ḥ | dṛ̱śā̱nā |
uṣa̍ḥ | tat | ci̱tram | ā | bha̱ra̱ | a̱smabhya̍m | vā̱ji̱nī̱-va̱ti̱ |
yena̍ | to̱kam | ca̱ | tana̍yam | ca̱ | dhāma̍he |
uṣa̍ḥ | a̱dya | i̱ha | go̱-ma̱ti̱ | aśva̍-vati | vi̱bhā̱-va̱ri̱ |
re̱vat | a̱sme iti̍ | vi | u̱ccha̱ | sū̱nṛ̱tā̱-va̱ti̱ |
yu̱kṣva | hi | vā̱ji̱nī̱-va̱ti̱ | aśvā̍n | a̱dya | a̱ru̱ṇān | u̱ṣa̱ḥ |
atha̍ | na̱ḥ | viśvā̍ | saubha̍gāni | ā | va̱ha̱ |
aśvi̍nā | va̱rtiḥ | a̱smat | ā | go-ma̍t | da̱srā̱ | hira̍ṇya-vat |
a̱rvāk | ratha̍m | sa-ma̍nasā | ni | ya̱ccha̱ta̱m |
yau | i̱tthā | śloka̍m | ā | di̱vaḥ | jyoti̍ḥ | janā̍ya | ca̱krathu̍ḥ |
ā | na̱ḥ | ūrja̍m | va̱ha̱ta̱m | a̱śvi̱nā̱ | yu̱vam |
ā | i̱ha | de̱vā | ma̱ya̱ḥ-bhuvā̍ | da̱srā | hira̍ṇyavartanī̱ iti̱ hira̍ṇya-vartanī |
u̱ṣa̱ḥ-budha̍ḥ | va̱ha̱ntu̱ | soma̍-pītaye |
agnī̍ṣomau | i̱mam | su | me̱ | śṛ̱ṇu̱tam | vṛ̱ṣa̱ṇā̱ | hava̍m |
prati̍ | su̱-u̱ktāni̍ | ha̱rya̱ta̱m | bhava̍tam | dā̱śuṣe̍ | maya̍ḥ |
agnī̍ṣomā | yaḥ | a̱dya | vā̱m | i̱dam | vaca̍ḥ | sa̱pa̱ryati̍ |
tasmai̍ | dha̱tta̱m | su̱-vīrya̍m | gavā̍m | poṣa̍m | su̱-aśvya̍m |
agnī̍ṣomā | yaḥ | ā-hu̍tim | yaḥ | vā̱m | dāśā̍t | ha̱viḥ-kṛ̍tim |
saḥ | pra̱-jayā̍ | su̱-vīrya̍m | viśva̍m | āyu̍ḥ | vi | a̱śna̱va̱t |
agnī̍ṣomā | ceti̍ | tat | vī̱rya̍m | vā̱m | yat | amu̍ṣṇītam | a̱va̱sam | pa̱ṇim | gāḥ |
ava̍ | a̱ti̱ra̱ta̱m | bṛsa̍yasya | śeṣa̍ḥ | avi̍ndatam | jyoti̍ḥ | eka̍m | ba̱hu-bhya̍ḥ |
yu̱vam | e̱tāni̍ | di̱vi | ro̱ca̱nāni̍ | a̱gniḥ | ca̱ | so̱ma̱ | sakra̍tū̱ iti̱ sa-kra̍tū | a̱dha̱tta̱m |
yu̱vam | sindhū̍n | a̱bhi-śa̍steḥ | a̱va̱dyāt | agnī̍ṣomau | amu̍ñcatam | gṛ̱bhī̱tān |
ā | a̱nyam | di̱vaḥ | mā̱ta̱riśvā̍ | ja̱bhā̱ra̱ | ama̍thnāt | a̱nyam | pari̍ | śye̱naḥ | adre̍ḥ |
agnī̍ṣomā | brahma̍ṇā | va̱vṛ̱dhā̱nā | u̱rum | ya̱jñāya̍ | ca̱kra̱thu̱ḥ | ū̱m̐ iti̍ | lo̱kam |
agnī̍ṣomā | ha̱viṣa̍ḥ | pra-sthi̍tasya | vī̱tam | harya̍tam | vṛ̱ṣa̱ṇā̱ | ju̱ṣethā̍m |
su̱-śarmā̍ṇā | su̱-ava̍sā | hi | bhū̱tam | atha̍ | dha̱tta̱m | yaja̍mānāya | śam | yoḥ |
yaḥ | a̱gnīṣomā̍ | ha̱viṣā̍ | sa̱pa̱ryāt | de̱va̱drīcā̍ | mana̍sā | yaḥ | ghṛ̱tena̍ |
tasya̍ | vra̱tam | ra̱kṣa̱ta̱m | pā̱tam | aṁha̍saḥ | vi̱śe | janā̍ya | mahi̍ | śarma̍ | ya̱ccha̱ta̱m |
agnī̍ṣomā | sa-ve̍dasā | sahū̍tī̱ iti̱ sa-hū̍tī | va̱na̱ta̱m | gira̍ḥ |
sam | de̱va̱-trā | ba̱bhū̱va̱thu̱ḥ |
agnī̍ṣomau | a̱nena̍ | vā̱m | yaḥ | vā̱m | ghṛ̱tena̍ | dāśa̍ti |
tasmai̍ | dī̱da̱ya̱ta̱m | bṛ̱hat |
agnī̍ṣomau | i̱māni̍ | na̱ḥ | yu̱vam | ha̱vyā | ju̱jo̱ṣa̱ta̱m |
ā | yā̱ta̱m | upa̍ | na̱ḥ | sacā̍ |
agnī̍ṣomā | pi̱pṛ̱tam | arva̍taḥ | na̱ḥ | ā | pyā̱ya̱ntā̱m | u̱sriyā̍ḥ | ha̱vya̱-sūda̍ḥ |
a̱sme iti̍ | balā̍ni | ma̱ghava̍t-su | dha̱tta̱m | kṛ̱ṇu̱tam | na̱ḥ | a̱dhva̱ram | śru̱ṣṭi̱-manta̍m |
i̱mam | stoma̍m | arha̍te | jā̱ta-ve̍dase | ratha̍m-iva | sam | ma̱he̱ma̱ | ma̱nī̱ṣayā̍ |
bha̱drā | hi | na̱ḥ | pra-ma̍tiḥ | a̱sya̱ | sa̱m-sadi̍ | agne̍ | sa̱khye | mā | ri̱ṣā̱ma̱ | va̱yam | tava̍ |
yasmai̍ | tvam | ā̱-yaja̍se | saḥ | sā̱dha̱ti̱ | a̱na̱rvā | kṣe̱ti̱ | dadha̍te | su̱-vīrya̍m |
saḥ | tū̱tā̱va̱ | na | e̱na̱m | a̱śno̱ti̱ | a̱ṁha̱tiḥ | agne̍ | sa̱khye | mā | ri̱ṣā̱ma̱ | va̱yam | tava̍ |
śa̱kema̍ | tvā̱ | sa̱m-idha̍m | sā̱dhaya̍ | dhiya̍ḥ | tve̱ iti̍ | de̱vāḥ | ha̱viḥ | a̱da̱nti̱ | ā-hu̍tam |
tvam | ā̱di̱tyān | ā | va̱ha̱ | tān | hi | u̱śmasi̍ | agne̍ | sa̱khye | mā | ri̱ṣā̱ma̱ | va̱yam | tava̍ |
bharā̍ma | i̱dhmam | kṛ̱ṇavā̍ma | ha̱vīṁṣi̍ | te̱ | ci̱taya̍ntaḥ | parva̍ṇā-parvaṇā | va̱yam |
jī̱vāta̍ve | pra̱-ta̱ram | sā̱dha̱ya̱ | dhiya̍ḥ | agne̍ | sa̱khye | mā | ri̱ṣā̱ma̱ | va̱yam | tava̍ |
vi̱śām | go̱pāḥ | a̱sya̱ | ca̱ra̱nti̱ | ja̱ntava̍ḥ | dvi̱-pat | ca̱ | yat | u̱ta | catu̍ḥ-pat | a̱ktu-bhi̍ḥ |
ci̱traḥ | pra̱-ke̱taḥ | u̱ṣasa̍ḥ | ma̱hān | a̱si̱ | agne̍ | sa̱khye | mā | ri̱ṣā̱ma̱ | va̱yam | tava̍ |
tvam | a̱dhva̱ryuḥ | u̱ta | hotā̍ | a̱si̱ | pū̱rvyaḥ | pra̱-śā̱stā | potā̍ | ja̱nuṣā̍ | pu̱raḥ-hi̍taḥ |
viśvā̍ | vi̱dvān | ārtvi̍jyā | dhī̱ra̱ | pu̱ṣya̱si̱ | agne̍ | sa̱khye | mā | ri̱ṣā̱ma̱ | va̱yam | tava̍ |
yaḥ | vi̱śvata̍ḥ | su̱-pratī̍kaḥ | sa̱-dṛṅ | asi̍ | dū̱re | ci̱t | san | ta̱ḻit-i̍va | ati̍ | ro̱ca̱se̱ |
rātryā̍ḥ | ci̱t | andha̍ḥ | ati̍ | de̱va̱ | pa̱śya̱si̱ | agne̍ | sa̱khye | mā | ri̱ṣā̱ma̱ | va̱yam | tava̍ |
pūrva̍ḥ | de̱vā̱ḥ | bha̱va̱tu̱ | su̱nva̱taḥ | ratha̍ḥ | a̱smāka̍m | śaṁsa̍ḥ | a̱bhi | a̱stu̱ | du̱ḥ-dhya̍ḥ |
tat | ā | jā̱nī̱ta̱ | u̱ta | pu̱ṣya̱ta̱ | vaca̍ḥ | agne̍ | sa̱khye | mā | ri̱ṣā̱ma̱ | va̱yam | tava̍ |
va̱dhaiḥ | du̱ḥ-śaṁsā̍n | apa̍ | du̱ḥ-dhya̍ḥ | ja̱hi̱ | dū̱re | vā̱ | ye | anti̍ | vā̱ | ke | ci̱t | a̱triṇa̍ḥ |
atha̍ | ya̱jñāya̍ | gṛ̱ṇa̱te̱ | su̱-gam | kṛ̱dhi̱ | agne̍ | sa̱khye | mā | ri̱ṣā̱ma̱ | va̱yam | tava̍ |
yat | ayu̍kthāḥ | a̱ru̱ṣā | rohi̍tā | rathe̍ | vāta̍-jūtā | vṛ̱ṣa̱bhasya̍-iva | te̱ | rava̍ḥ |
āt | i̱nva̱si̱ | va̱nina̍ḥ | dhū̱ma-ke̍tunā | agne̍ | sa̱khye | mā | ri̱ṣā̱ma̱ | va̱yam | tava̍ |
adha̍ | sva̱nāt | u̱ta | bi̱bhyu̱ḥ | pa̱ta̱triṇa̍ḥ | dra̱psāḥ | yat | te̱ | ya̱va̱sa̱-ada̍ḥ | vi | asthi̍ran |
su̱-gam | tat | te̱ | tā̱va̱kebhya̍ḥ | rathe̍bhyaḥ | agne̍ | sa̱khye | mā | ri̱ṣā̱ma̱ | va̱yam | tava̍ |
a̱yam | mi̱trasya̍ | varu̍ṇasya | dhāya̍se | a̱va̱-yā̱tām | ma̱rutā̍m | heḻa̍ḥ | adbhu̍taḥ |
mṛ̱ḻa | su | na̱ḥ | bhūtu̍ | e̱ṣā̱m | mana̍ḥ | puna̍ḥ | agne̍ | sa̱khye | mā | ri̱ṣā̱ma̱ | va̱yam | tava̍ |
de̱vaḥ | de̱vānā̍m | a̱si̱ | mi̱traḥ | adbhu̍taḥ | vasu̍ḥ | vasū̍nām | a̱si̱ | cāru̍ḥ | a̱dhva̱re |
śarma̍n | syā̱ma̱ | tava̍ | sa̱pratha̍ḥ-tame | agne̍ | sa̱khye | mā | ri̱ṣā̱ma̱ | va̱yam | tava̍ |
tat | te̱ | bha̱dram | yat | sam-i̍ddhaḥ | sve | dame̍ | soma̍-āhutaḥ | jara̍se | mṛ̱ḻa̱yat-ta̍maḥ |
dadhā̍si | ratna̍m | dravi̍ṇam | ca̱ | dā̱śuṣe̍ | agne̍ | sa̱khye | mā | ri̱ṣā̱ma̱ | va̱yam | tava̍ |
yasmai̍ | tvam | su̱-dra̱vi̱ṇa̱ḥ | dadā̍śaḥ | a̱nā̱gā̱ḥ-tvam | a̱di̱te̱ | sa̱rva-tā̍tā |
yam | bha̱dreṇa̍ | śava̍sā | co̱dayā̍si | pra̱jā-va̍tā | rādha̍sā | te̱ | syā̱ma̱ |
saḥ | tvam | a̱gne̱ | sau̱bha̱ga̱-tvasya̍ | vi̱dvān | a̱smāka̍m | āyu̍ḥ | pra | ti̱ra̱ | i̱ha | de̱va̱ |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
dve iti̍ | virū̍pe̱ iti̱ vi-rū̍pe | ca̱ra̱ta̱ḥ | svarthe̱ iti̍ su̱-arthe̍ | a̱nyā-a̍nyā | va̱tsam | upa̍ | dhā̱pa̱ye̱te̱ iti̍ |
hari̍ḥ | a̱nyasyā̍m | bhava̍ti | sva̱dhā-vā̍n | śu̱kraḥ | a̱nyasyā̍m | da̱dṛ̱śe̱ | su̱-varcā̍ḥ |
daśa̍ | i̱mam | tvaṣṭu̍ḥ | ja̱na̱ya̱nta̱ | garbha̍m | ata̍ndrāsaḥ | yu̱va̱taya̍ḥ | vi-bhṛ̍tram |
ti̱gma-a̍nīkam | sva-ya̍śasam | jane̍ṣu | vi̱-roca̍mānam | pari̍ | sī̱m | na̱ya̱nti̱ |
trīṇi̍ | jānā̍ | pari̍ | bhū̱ṣa̱nti̱ | a̱sya̱ | sa̱mu̱dre | eka̍m | di̱vi | eka̍m | a̱p-su |
pūrvā̍m | anu̍ | pra | diśa̍m | pārthi̍vānām | ṛ̱tūn | pra̱-śāsa̍t | vi | da̱dhau̱ | a̱nu̱ṣṭhu |
kaḥ | i̱mam | va̱ḥ | ni̱ṇyam | ā | ci̱ke̱ta̱ | va̱tsaḥ | mā̱tṝḥ | ja̱na̱ya̱ta̱ | sva̱dhābhi̍ḥ |
ba̱hvī̱nām | garbha̍ḥ | a̱pasā̍m | u̱pa-sthā̍t | ma̱hān | ka̱viḥ | niḥ | ca̱ra̱ti̱ | sva̱dhā-vā̍n |
ā̱viḥ-tya̍ḥ | va̱rdha̱te̱ | cāru̍ḥ | ā̱su̱ | ji̱hmānā̍m | ū̱rdhvaḥ | sva-ya̍śāḥ | u̱pa-sthe̍ |
u̱bhe iti̍ | tvaṣṭu̍ḥ | bi̱bhya̱tu̱ḥ | jāya̍mānāt | pra̱tī̱cī iti̍ | si̱ṁham | prati̍ | jo̱ṣa̱ye̱te̱ iti̍ |
u̱bhe iti̍ | bha̱dre iti̍ | jo̱ṣa̱ye̱te̱ iti̍ | na | mene̱ iti̍ | gāva̍ḥ | na | vā̱śrāḥ | upa̍ | ta̱sthu̱ḥ | evai̍ḥ |
saḥ | dakṣā̍ṇām | dakṣa̍-patiḥ | ba̱bhū̱va̱ | a̱ñjanti̍ | yam | da̱kṣi̱ṇa̱taḥ | ha̱viḥ-bhi̍ḥ |
ut | ya̱ṁya̱mī̱ti̱ | sa̱vi̱tā-i̍va | bā̱hū iti̍ | u̱bhe iti̍ | sicau̍ | ya̱ta̱te̱ | bhī̱maḥ | ṛ̱ñjan |
ut | śu̱kram | atka̍m | a̱ja̱te̱ | si̱masmā̍t | navā̍ | mā̱tṛ-bhya̍ḥ | vasa̍nā | ja̱hā̱ti̱ |
tve̱ṣam | rū̱pam | kṛ̱ṇu̱te̱ | ut-ta̍ram | yat | sa̱m-pṛ̱ñcā̱naḥ | sada̍ne̱ | gobhi̍ḥ | a̱t-bhiḥ |
ka̱viḥ | bu̱dhnam | pari̍ | ma̱rmṛ̱jya̱te̱ | dhīḥ | sā | de̱va-tā̍tā | sam-i̍tiḥ | ba̱bhū̱va̱ |
u̱ru | te̱ | jraya̍ḥ | pari̍ | e̱ti̱ | bu̱dhnam | vi̱-roca̍mānam | ma̱hi̱ṣasya̍ | dhāma̍ |
viśve̍bhiḥ | a̱gne̱ | svaya̍śaḥ-bhiḥ | i̱ddhaḥ | ada̍bdhebhiḥ | pā̱yu-bhi̍ḥ | pā̱hi̱ | a̱smān |
dhanva̍n | srota̍ḥ | kṛ̱ṇu̱te̱ | ga̱tum | ū̱rmim | śu̱kraiḥ | ū̱rmi-bhi̍ḥ | a̱bhi | na̱kṣa̱ti̱ | kṣām |
viśvā̍ | sanā̍ni | ja̱ṭhare̍ṣu | dha̱tte̱ | a̱ntaḥ | navā̍su | ca̱ra̱ti̱ | pra̱-sūṣu̍ |
e̱va | na̱ḥ | a̱gne̱ | sa̱m-idhā̍ | vṛ̱dhā̱naḥ | re̱vat | pā̱va̱ka̱ | śrava̍se | vi | bhā̱hi̱ |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
saḥ | pra̱tna-thā̍ | saha̍sā | jāya̍mānaḥ | sa̱dyaḥ | kāvyā̍ni | baṭ | a̱dha̱tta̱ | viśvā̍ |
āpa̍ḥ | ca̱ | mi̱tram | dhi̱ṣaṇā̍ | ca̱ | sā̱dha̱n | de̱vāḥ | a̱gnim | dhā̱ra̱ya̱n | dra̱vi̱ṇa̱ḥ-dām |
saḥ | pūrva̍yā | ni̱-vidā̍ | ka̱vyatā̍ | ā̱yoḥ | i̱māḥ | pra̱-jāḥ | a̱ja̱na̱ya̱t | manū̍nām |
vi̱vasva̍tā | cakṣa̍sā | dyām | a̱paḥ | ca̱ | de̱vāḥ | a̱gnim | dhā̱ra̱ya̱n | dra̱vi̱ṇa̱ḥ-dām |
tam | i̱ḻa̱ta̱ | pra̱tha̱mam | ya̱jña̱-sādha̍m | viśa̍ḥ | ārī̍ḥ | ā-hu̍tam | ṛ̱ñja̱sā̱nam |
ū̱rjaḥ | pu̱tram | bha̱ra̱tam | sṛ̱pra-dā̍num | de̱vāḥ | a̱gnim | dhā̱ra̱ya̱n | dra̱vi̱ṇa̱ḥ-dām |
saḥ | mā̱ta̱riśvā̍ | pu̱ru̱vāra̍-puṣṭiḥ | vi̱dat | gā̱tum | tana̍yāya | sva̱ḥ-vit |
vi̱śām | go̱pāḥ | ja̱ni̱tā | roda̍syoḥ | de̱vāḥ | a̱gnim | dhā̱ra̱ya̱n | dra̱vi̱ṇa̱ḥ-dām |
nakto̱ṣasā̍ | varṇa̍m | ā̱memyā̍ne̱ ityā̱-memyā̍ne | dhā̱paye̍te̱ iti̍ | śiśu̍m | eka̍m | sa̱mī̱cī iti̍ sa̱m-ī̱cī |
dyāvā̱kṣāmā̍ | ru̱kmaḥ | a̱ntaḥ | vi | bhā̱ti̱ | de̱vāḥ | a̱gnim | dhā̱ra̱ya̱n | dra̱vi̱ṇa̱ḥ-dām |
rā̱yaḥ | bu̱dhnaḥ | sa̱m-gama̍naḥ | vasū̍nām | ya̱jñasya̍ | ke̱tuḥ | ma̱nma̱-sādha̍naḥ | veriti̱ veḥ |
a̱mṛ̱ta̱-tvam | rakṣa̍māṇāsaḥ | e̱na̱m | de̱vāḥ | a̱gnim | dhā̱ra̱ya̱n | dra̱vi̱ṇa̱ḥ-dām |
nu | ca̱ | pu̱rā | ca̱ | sada̍nam | ra̱yī̱ṇām | jā̱tasya̍ | ca̱ | jāya̍mānasya | ca̱ | kṣām |
sa̱taḥ | ca̱ | go̱pām | bhava̍taḥ | ca̱ | bhūre̍ḥ | de̱vāḥ | a̱gnim | dhā̱ra̱ya̱n | dra̱vi̱ṇa̱ḥ-dām |
dra̱vi̱ṇa̱ḥ-dāḥ | dravi̍ṇasaḥ | tu̱rasya̍ | dra̱vi̱ṇa̱ḥ-dāḥ | sana̍rasya | pra | ya̱ṁsa̱t |
dra̱vi̱ṇa̱ḥ-dāḥ | vī̱ra-va̍tīm | iṣa̍m | na̱ḥ | dra̱vi̱ṇa̱ḥ-dāḥ | rā̱sa̱te̱ | dī̱rgham | āyu̍ḥ |
e̱va | na̱ḥ | a̱gne̱ | sa̱m-idhā̍ | vṛ̱dhā̱naḥ | re̱vat | pā̱va̱ka̱ | śrava̍se | vi | bhā̱hi̱ |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
apa̍ | na̱ḥ | śośu̍cat | a̱gham | agne̍ | śu̱śu̱gdhi | ā | ra̱yim |
apa̍ | na̱ḥ | śośu̍cat | a̱gham |
su̱-kṣe̱tri̱yā | su̱gā̱tu̱-yā | va̱su̱-yā | ca̱ | ya̱jā̱ma̱he̱ |
apa̍ | na̱ḥ | śośu̍cat | a̱gham |
pra | yat | bhandi̍ṣṭhaḥ | e̱ṣā̱m | pra | a̱smākā̍saḥ | ca̱ | sū̱raya̍ḥ |
apa̍ | na̱ḥ | śośu̍cat | a̱gham |
pra | yat | te̱ | a̱gne̱ | sū̱raya̍ḥ | jāye̍mahi | pra | te̱ | va̱yam |
apa̍ | na̱ḥ | śośu̍cat | a̱gham |
pra | yat | a̱gneḥ | saha̍svataḥ | vi̱śvata̍ḥ | yanti̍ | bhā̱nava̍ḥ |
apa̍ | na̱ḥ | śośu̍cat | a̱gham |
tvam | hi | vi̱śva̱ta̱ḥ-mu̱kha̱ | vi̱śvata̍ḥ | pa̱ri̱-bhūḥ | asi̍ |
apa̍ | na̱ḥ | śośu̍cat | a̱gham |
dviṣa̍ḥ | na̱ḥ | vi̱śva̱ta̱ḥ-mu̱kha̱ | ati̍ | nā̱vā-i̍va | pā̱ra̱ya̱ |
apa̍ | na̱ḥ | śośu̍cat | a̱gham |
saḥ | na̱ḥ | sindhu̍m-iva | nā̱vayā̍ | ati̍ | pa̱rṣa̱ | sva̱staye̍ |
apa̍ | na̱ḥ | śośu̍cat | a̱gham |
vai̱śvā̱na̱rasya̍ | su̱-ma̱tau | syā̱ma̱ | rājā̍ | hi | ka̱m | bhuva̍nānām | a̱bhi̱-śrīḥ |
i̱taḥ | jā̱taḥ | viśva̍m | i̱dam | vi | ca̱ṣṭe̱ | vai̱śvā̱na̱raḥ | ya̱ta̱te̱ | sūrye̍ṇa |
pṛ̱ṣṭaḥ | di̱vi | pṛ̱ṣṭaḥ | a̱gniḥ | pṛ̱thi̱vyām | pṛ̱ṣṭaḥ | viśvā̍ḥ | oṣa̍dhīḥ | ā | vi̱ve̱śa̱ |
vai̱śvā̱na̱raḥ | saha̍sā | pṛ̱ṣṭaḥ | a̱gniḥ | saḥ | na̱ḥ | divā̍ | saḥ | ri̱ṣaḥ | pā̱tu̱ | nakta̍m |
vaiśvā̍nara | tava̍ | tat | sa̱tyam | a̱stu̱ | a̱smān | rāya̍ḥ | ma̱gha-vā̍naḥ | sa̱ca̱ntā̱m |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
jā̱ta-ve̍dase | su̱na̱vā̱ma̱ | soma̍m | a̱rā̱ti̱-ya̱taḥ | ni | da̱hā̱ti̱ | veda̍ḥ |
saḥ | na̱ḥ | pa̱rṣa̱t | ati̍ | du̱ḥ-gāni̍ | viśvā̍ | nā̱vā-i̍va | sindhu̍m | du̱ḥ-i̱tā | ati̍ | a̱gniḥ |
saḥ | yaḥ | vṛṣā̍ | vṛṣṇye̍bhiḥ | sam-o̍kāḥ | ma̱haḥ | di̱vaḥ | pṛ̱thi̱vyāḥ | ca̱ | sa̱m-rāṭ |
sa̱tī̱na-sa̍tvā | havya̍ḥ | bhare̍ṣu | ma̱rutvā̍n | na̱ḥ | bha̱va̱tu̱ | indra̍ḥ | ū̱tī |
yasya̍ | anā̍ptaḥ | sūrya̍sya-iva | yāma̍ḥ | bhare̍-bhare | vṛ̱tra̱-hā | śuṣma̍ḥ | asti̍ |
vṛṣa̍n-tamaḥ | sakhi̍-bhiḥ | svebhi̍ḥ | evai̍ḥ | ma̱rutvā̍n | na̱ḥ | bha̱va̱tu̱ | indra̍ḥ | ū̱tī |
di̱vaḥ | na | yasya̍ | reta̍saḥ | dughā̍nāḥ | panthā̍saḥ | yanti̍ | śava̍sā | apa̍ri-itāḥ |
ta̱rat-dve̍ṣāḥ | sa̱sa̱hiḥ | pauṁsye̍bhiḥ | ma̱rutvā̍n | na̱ḥ | bha̱va̱tu̱ | indra̍ḥ | ū̱tī |
saḥ | aṅgi̍raḥ-bhiḥ | aṅgi̍raḥ-tamaḥ | bhū̱t | vṛṣā̍ | vṛṣa̍-bhiḥ | sakhi̍-bhiḥ | sakhā̍ | san |
ṛ̱gmi-bhi̍ḥ | ṛ̱gmī | gā̱tu-bhi̍ḥ | jyeṣṭha̍ḥ | ma̱rutvā̍n | na̱ḥ | bha̱va̱tu̱ | indra̍ḥ | ū̱tī |
saḥ | sū̱nu-bhi̍ḥ | na | ru̱drebhi̍ḥ | ṛbhvā̍ | nṛ̱-sahye̍ | sa̱sa̱hvān | a̱mitrā̍n |
sa-nī̍ḻebhiḥ | śra̱va̱syā̍ni | tūrva̍n | ma̱rutvā̍n | na̱ḥ | bha̱va̱tu̱ | indra̍ḥ | ū̱tī |
saḥ | ma̱nyu̱-mīḥ | sa̱-mada̍nasya | ka̱rtā | a̱smāke̍bhiḥ | nṛ-bhi̍ḥ | sūrya̍m | sa̱na̱t |
a̱smin | aha̍n | sat-pa̍tiḥ | pu̱ru̱-hū̱taḥ | ma̱rutvā̍n | na̱ḥ | bha̱va̱tu̱ | indra̍ḥ | ū̱tī |
tam | ū̱taya̍ḥ | ra̱ṇa̱ya̱n | śūra̍-sātau | tam | kṣema̍sya | kṣi̱taya̍ḥ | kṛ̱ṇva̱ta̱ | trām |
saḥ | viśva̍sya | ka̱ruṇa̍sya | ī̱śe̱ | eka̍ḥ | ma̱rutvā̍n | na̱ḥ | bha̱va̱tu̱ | indra̍ḥ | ū̱tī |
tam | a̱psa̱nta̱ | śava̍saḥ | u̱t-sa̱veṣu̍ | nara̍ḥ | nara̍m | ava̍se | tam | dhanā̍ya |
saḥ | a̱ndhe | ci̱t | tama̍si | jyoti̍ḥ | vi̱da̱t | ma̱rutvā̍n | na̱ḥ | bha̱va̱tu̱ | indra̍ḥ | ū̱tī |
saḥ | sa̱vyena̍ | ya̱ma̱ti̱ | vrādha̍taḥ | ci̱t | saḥ | da̱kṣi̱ṇe | sam-gṛ̍bhītā | kṛ̱tāni̍ |
saḥ | kī̱riṇā̍ | ci̱t | sani̍tā | dhanā̍ni | ma̱rutvā̍n | na̱ḥ | bha̱va̱tu̱ | indra̍ḥ | ū̱tī |
saḥ | grāme̍bhiḥ | sani̍tā | saḥ | rathe̍bhiḥ | vi̱de | viśvā̍bhiḥ | kṛ̱ṣṭi-bhi̍ḥ | nu | a̱dya |
saḥ | pauṁsye̍bhiḥ | a̱bhi̱-bhūḥ | aśa̍stīḥ | ma̱rutvā̍n | na̱ḥ | bha̱va̱tu̱ | indra̍ḥ | ū̱tī |
saḥ | jā̱mi-bhi̍ḥ | yat | sa̱m-ajā̍ti | mī̱ḻhe | ajā̍mi-bhiḥ | vā̱ | pu̱ru̱-hū̱taḥ | evai̍ḥ |
a̱pām | to̱kasya̍ | tana̍yasya | je̱ṣe | ma̱rutvā̍n | na̱ḥ | bha̱va̱tu̱ | indra̍ḥ | ū̱tī |
saḥ | va̱jra̱-bhṛt | da̱syu̱-hā | bhī̱maḥ | u̱graḥ | sa̱hasra̍-cetāḥ | śa̱ta-nī̍thaḥ | ṛbhvā̍ |
ca̱mrī̱ṣaḥ | na | śava̍sā | pāñca̍-janyaḥ | ma̱rutvā̍n | na̱ḥ | bha̱va̱tu̱ | indra̍ḥ | ū̱tī |
tasya̍ | vajra̍ḥ | kra̱nda̱ti̱ | smat | sva̱ḥ-sāḥ | di̱vaḥ | na | tve̱ṣaḥ | ra̱vatha̍ḥ | śimī̍-vān |
tam | sa̱ca̱nte̱ | sa̱naya̍ḥ | tam | dhanā̍ni | ma̱rutvā̍n | na̱ḥ | bha̱va̱tu̱ | indra̍ḥ | ū̱tī |
yasya̍ | aja̍sram | śava̍sā | māna̍m | u̱ktham | pa̱ri̱-bhu̱jat | roda̍sī̱ iti̍ | vi̱śvata̍ḥ | sī̱m |
saḥ | pā̱ri̱ṣa̱t | kratu̍-bhiḥ | ma̱nda̱sā̱naḥ | ma̱rutvā̍n | na̱ḥ | bha̱va̱tu̱ | indra̍ḥ | ū̱tī |
na | yasya̍ | de̱vāḥ | de̱vatā̍ | na | martā̍ḥ | āpa̍ḥ | ca̱na | śava̍saḥ | anta̍m | ā̱puḥ |
saḥ | pra̱-rikvā̍ | tvakṣa̍sā | kṣmaḥ | di̱vaḥ | ca̱ | ma̱rutvā̍n | na̱ḥ | bha̱va̱tu̱ | indra̍ḥ | ū̱tī |
ro̱hit | śyā̱vā | su̱mat-a̍ṁśuḥ | la̱lā̱mīḥ | dyu̱kṣā | rā̱ye | ṛ̱jra-a̍śvasya |
vṛṣa̍ṇ-vantam | bibhra̍tī | dhū̱ḥ-su | ratha̍m | ma̱ndrā | ci̱ke̱ta̱ | nāhu̍ṣīṣu | vi̱kṣu |
e̱tat | tyat | te̱ | i̱ndra̱ | vṛṣṇe̍ | u̱ktham | vā̱rṣā̱gi̱rāḥ | a̱bhi | gṛ̱ṇa̱nti̱ | rādha̍ḥ |
ṛ̱jra-a̍śvaḥ | praṣṭi̍-bhiḥ | a̱mba̱rīṣa̍ḥ | sa̱ha-de̍vaḥ | bhaya̍mānaḥ | su̱-rādhā̍ḥ |
dasyū̍n | śimyū̍n | ca̱ | pu̱ru̱-hū̱taḥ | evai̍ḥ | ha̱tvā | pṛ̱thi̱vyām | śarvā̍ | ni | ba̱rhī̱t |
sana̍t | kṣetra̍m | sakhi̍-bhiḥ | śvi̱tnyebhi̍ḥ | sana̍t | sūrya̍m | sana̍t | a̱paḥ | su̱-vajra̍ḥ |
vi̱śvāhā̍ | indra̍ḥ | a̱dhi̱-va̱ktā | na̱ḥ | a̱stu̱ | apa̍ri-hvṛtāḥ | sa̱nu̱yā̱ma̱ | vāja̍m |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
pra | ma̱ndine̍ | pi̱tu̱-mat | a̱rca̱ta̱ | vaca̍ḥ | yaḥ | kṛ̱ṣṇa-ga̍rbhāḥ | ni̱ḥ-aha̍n | ṛ̱jiśva̍nā |
a̱va̱syava̍ḥ | vṛṣa̍ṇam | vajra̍-dakṣiṇam | ma̱rutva̍ntam | sa̱khyāya̍ | ha̱vā̱ma̱he̱ |
yaḥ | vi-a̍ṁsam | ja̱hṛ̱ṣā̱ṇena̍ | ma̱nyunā̍ | yaḥ | śamba̍ram | yaḥ | aha̍n | pipru̍m | a̱vra̱tam |
indra̍ḥ | yaḥ | śuṣṇa̍m | a̱śuṣa̍m | ni | avṛ̍ṇak | ma̱rutva̍ntam | sa̱khyāya̍ | ha̱vā̱ma̱he̱ |
yasya̍ | dyāvā̍pṛthi̱vī iti̍ | pauṁsya̍m | ma̱hat | yasya̍ | vra̱te | varu̍ṇaḥ | yasya̍ | sūrya̍ḥ |
yasya̍ | indra̍sya | sindha̍vaḥ | saśca̍ti | vra̱tam | ma̱rutva̍ntam | sa̱khyāya̍ | ha̱vā̱ma̱he̱ |
yaḥ | aśvā̍nām | yaḥ | gavā̍m | go-pa̍tiḥ | va̱śī | yaḥ | ā̱ri̱taḥ | karma̍ṇi-karmaṇi | sthi̱raḥ |
vī̱ḻoḥ | ci̱t | indra̍ḥ | yaḥ | asu̍nvataḥ | va̱dhaḥ | ma̱rutva̍ntam | sa̱khyāya̍ | ha̱vā̱ma̱he̱ |
yaḥ | viśva̍sya | jaga̍taḥ | prā̱ṇa̱taḥ | pati̍ḥ | yaḥ | bra̱hmaṇe̍ | pra̱tha̱maḥ | gāḥ | avi̍ndat |
indra̍ḥ | yaḥ | dasyū̍n | adha̍rān | a̱va̱-ati̍rat | ma̱rutva̍ntam | sa̱khyāya̍ | ha̱vā̱ma̱he̱ |
yaḥ | śūre̍bhiḥ | havya̍ḥ | yaḥ | ca̱ | bhī̱ru-bhi̍ḥ | yaḥ | dhāva̍t-bhiḥ | hū̱yate̍ | yaḥ | ca̱ | ji̱gyubhi̍ḥ |
indra̍m | yam | viśvā̍ | bhuva̍nā | a̱bhi | sa̱m-da̱dhuḥ | ma̱rutva̍ntam | sa̱khyāya̍ | ha̱vā̱ma̱he̱ |
ru̱drāṇā̍m | e̱ti̱ | pra̱-diśā̍ | vi̱-ca̱kṣa̱ṇaḥ | ru̱drebhi̍ḥ | yoṣā̍ | ta̱nu̱te̱ | pṛ̱thu | jraya̍ḥ |
indra̍m | ma̱nī̱ṣā | a̱bhi | a̱rca̱ti̱ | śru̱tam | ma̱rutva̍ntam | sa̱khyāya̍ | ha̱vā̱ma̱he̱ |
yat | vā̱ | ma̱ru̱tva̱ḥ | pa̱ra̱me | sa̱dha-sthe̍ | yat | vā̱ | a̱va̱me | vṛ̱jane̍ | mā̱dayā̍se |
ata̍ḥ | ā | yā̱hi̱ | a̱dhva̱ram | na̱ḥ | accha̍ | tvā̱-yā | ha̱viḥ | ca̱kṛ̱ma̱ | sa̱tya̱-rā̱dha̱ḥ |
tvā̱-yā | i̱ndra̱ | soma̍m | su̱su̱ma̱ | su̱-da̱kṣa̱ | tvā̱-yā | ha̱viḥ | ca̱kṛ̱ma̱ | bra̱hma̱-vā̱ha̱ḥ |
adha̍ | ni̱-yu̱tva̱ḥ | sa-ga̍ṇaḥ | ma̱rut-bhi̍ḥ | a̱smin | ya̱jñe | ba̱rhiṣi̍ | mā̱da̱ya̱sva̱ |
mā̱daya̍sva | hari̍-bhiḥ | ye | te̱ | i̱ndra̱ | vi | sya̱sva̱ | śipre̱ iti̍ | vi | sṛ̱ja̱sva̱ | dhene̱ iti̍ |
ā | tvā̱ | su̱-śi̱pra̱ | hara̍yaḥ | va̱ha̱ntu̱ | u̱śan | ha̱vyāni̍ | prati̍ | na̱ḥ | ju̱ṣa̱sva̱ |
ma̱rut-sto̍trasya | vṛ̱jana̍sya | go̱pāḥ | va̱yam | indre̍ṇa | sa̱nu̱yā̱ma̱ | vāja̍m |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
i̱mām | te̱ | dhiya̍m | pra | bha̱re̱ | ma̱haḥ | ma̱hīm | a̱sya | sto̱tre | dhi̱ṣaṇā̍ | yat | te̱ | ā̱na̱je |
tam | u̱t-sa̱ve | ca̱ | pra̱-sa̱ve | ca̱ | sa̱sa̱him | indra̍m | de̱vāsa̍ḥ | śava̍sā | a̱ma̱da̱n | anu̍ |
a̱sya | śrava̍ḥ | na̱dya̍ḥ | sa̱pta | bi̱bhra̱ti̱ | dyāvā̱kṣāmā̍ | pṛ̱thi̱vī | da̱rśa̱tam | vapu̍ḥ |
a̱sme iti̍ | sū̱ryā̱ca̱ndra̱masā̍ | a̱bhi̱-cakṣe̍ | śra̱ddhe | kam | i̱ndra̱ | ca̱ra̱ta̱ḥ | vi̱-ta̱rtu̱ram |
tam | sma̱ | ratha̍m | ma̱gha̱-va̱n | pra | a̱va̱ | sā̱taye̍ | jaitra̍m | yam | te̱ | a̱nu̱-madā̍ma | sa̱m-ga̱me |
ā̱jā | na̱ḥ | i̱ndra̱ | mana̍sā | pu̱ru̱-stu̱ta̱ | tvā̱yat-bhya̍ḥ | ma̱gha̱-va̱n | śarma̍ | ya̱ccha̱ | na̱ḥ |
va̱yam | ja̱ye̱ma̱ | tvayā̍ | yu̱jā | vṛta̍m | a̱smāka̍m | aṁśa̍m | ut | a̱va̱ | bhare̍-bhare |
a̱smabhya̍m | i̱ndra̱ | vari̍vaḥ | su̱-gam | kṛ̱dhi̱ | pra | śatrū̍ṇām | ma̱gha̱-va̱n | vṛṣṇyā̍ | ru̱ja̱ |
nānā̍ | hi | tvā̱ | hava̍mānāḥ | janā̍ḥ | i̱me | dhanā̍nām | dha̱rta̱ḥ | ava̍sā | vi̱pa̱nyava̍ḥ |
a̱smāka̍m | sma̱ | ratha̍m | ā | ti̱ṣṭha̱ | sā̱taye̍ | jaitra̍m | hi | i̱ndra̱ | ni-bhṛ̍tam | mana̍ḥ | tava̍ |
go̱-jitā̍ | bā̱hū iti̍ | ami̍ta-kratuḥ | si̱maḥ | karma̍n-karman | śa̱tam-ū̍tiḥ | kha̱ja̱m-ka̱raḥ |
a̱ka̱lpaḥ | indra̍ḥ | pra̱ti̱-māna̍m | oja̍sā | atha̍ | janā̍ḥ | vi | hva̱ya̱nte̱ | si̱sā̱sava̍ḥ |
ut | te̱ | śa̱tāt | ma̱gha̱-va̱n | ut | ca̱ | bhūya̍saḥ | ut | sa̱hasrā̍t | ri̱ri̱ce̱ | kṛ̱ṣṭiṣu̍ | śrava̍ḥ |
a̱mā̱tram | tvā̱ | dhi̱ṣaṇā̍ | ti̱tvi̱ṣe̱ | ma̱hī | adha̍ | vṛ̱trāṇi̍ | ji̱ghna̱se̱ | pu̱ra̱m-da̱ra̱ |
tri̱vi̱ṣṭi̱-dhātu̍ | pra̱ti̱-māna̍m | oja̍saḥ | ti̱sraḥ | bhūmī̍ḥ | nṛ̱-pa̱te̱ | trīṇi̍ | ro̱ca̱nā |
ati̍ | i̱dam | viśva̍m | bhuva̍nam | va̱va̱kṣi̱tha̱ | a̱śa̱truḥ | i̱ndra̱ | ja̱nuṣā̍ | sa̱nāt | a̱si̱ |
tvām | de̱veṣu̍ | pra̱tha̱mam | ha̱vā̱ma̱he̱ | tvam | ba̱bhū̱tha̱ | pṛta̍nāsu | sa̱sa̱hiḥ |
saḥ | i̱mam | na̱ḥ | kā̱rum | u̱pa̱-ma̱nyum | u̱t-bhida̍m | indra̍ḥ | kṛ̱ṇo̱tu̱ | pra̱-sa̱ve | ratha̍m | pu̱raḥ |
tvam | ji̱ge̱tha̱ | na | dhanā̍ | ru̱ro̱dhi̱tha̱ | arbhe̍ṣu | ā̱jā | ma̱gha̱-va̱n | ma̱hat-su̍ | ca̱ |
tvām | u̱gram | ava̍se | sam | śi̱śī̱ma̱si̱ | atha̍ | na̱ḥ | i̱ndra̱ | hava̍neṣu | co̱da̱ya̱ |
vi̱śvāhā̍ | indra̱ḥ | a̱dhi̱-va̱ktā | na̱ḥ | a̱stu̱ | apa̍ri-hvṛtāḥ | sa̱nu̱yā̱ma̱ | vāja̍m |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
tat | te̱ | i̱ndri̱yam | pa̱ra̱mam | pa̱rā̱caiḥ | adhā̍rayanta | ka̱vaya̍ḥ | pu̱rā | i̱dam |
kṣa̱mā | i̱dam | a̱nyat | di̱vi | a̱nyat | a̱sya̱ | sam | ī̱miti̍ | pṛ̱cya̱te̱ | sa̱ma̱nā-i̍va | ke̱tuḥ |
saḥ | dhā̱ra̱ya̱t | pṛ̱thi̱vīm | pa̱pratha̍t | ca̱ | vajre̍ṇa | ha̱tvā | niḥ | a̱paḥ | sa̱sa̱rja̱ |
aha̍n | ahi̍m | abhi̍nat | rau̱hi̱ṇam | vi | aha̍n | vi-a̍ṁsam | ma̱gha-vā̍ | śacī̍bhiḥ |
saḥ | jā̱tū-bha̍rmā | śra̱t-dadhā̍naḥ | oja̍ḥ | pura̱ḥ | vi̱-bhi̱ndan | a̱ca̱ra̱t | vi | dāsī̍ḥ |
vi̱dvān | va̱jri̱n | dasya̍ve | he̱tim | a̱sya̱ | ārya̍m | saha̍ḥ | va̱rdha̱ya̱ | dyu̱mnam | i̱ndra̱ |
tat | ū̱cuṣe̍ | mānu̍ṣā | i̱mā | yu̱gāni̍ | kī̱rtenya̍m | ma̱gha-vā̍ | nāma̍ | bibhra̍t |
u̱pa̱-pra̱yan | da̱syu̱-hatyā̍ya | va̱jrī | yat | ha̱ | sū̱nuḥ | śrava̍se | nāma̍ | da̱dhe |
tat | a̱sya̱ | i̱dam | pa̱śya̱ta̱ | bhūri̍ | pu̱ṣṭam | śrat | indra̍sya | dha̱tta̱na̱ | vī̱ryā̍ya |
saḥ | gāḥ | a̱vi̱nda̱t | saḥ | a̱vi̱nda̱t | aśvā̍n | saḥ | oṣa̍dhīḥ | saḥ | a̱paḥ | saḥ | vanā̍ni |
bhūri̍-karmaṇe | vṛ̱ṣa̱bhāya̍ | vṛśṇe̍ | sa̱tya-śu̍ṣmāya | su̱na̱vā̱ma̱ | soma̍m |
yaḥ | ā̱-dṛtya̍ | pa̱ri̱pa̱nthī-i̍va | śūra̍ḥ | aya̍jvanaḥ | vi̱-bhaja̍n | eti̍ | veda̍ḥ |
tat | i̱ndra̱ | pra-i̍va | vī̱rya̍m | ca̱ka̱rtha̱ | yat | sa̱santa̍m | vajre̍ṇa | abo̍dhayaḥ | ahi̍m |
anu̍ | tvā̱ | patnī̍ḥ | hṛ̱ṣi̱tam | vaya̍ḥ | ca̱ | viśve̍ | de̱vāsa̍ḥ | a̱ma̱da̱n | anu̍ | tvā̱ |
śuṣṇa̍m | pipru̍m | kuya̍vam | vṛ̱tram | i̱ndra̱ | ya̱dā | ava̍dhīḥ | vi | pura̍ḥ | śamba̍rasya |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
yoni̍ḥ | te̱ | i̱ndra̱ | ni̱-sade̍ | a̱kā̱ri̱ | tam | ā | ni | sī̱da̱ | svā̱naḥ | na | arvā̍ |
vi̱-mucya̍ | vaya̍ḥ | a̱va̱-sāya̍ | aśvā̍n | do̱ṣā | vasto̍ḥ | vahī̍yasaḥ | pra̱-pi̱tve |
o iti̍ | tye | nara̍ḥ | indra̍m | ū̱taye̍ | gu̱ḥ | nu | ci̱t | tān | sa̱dyaḥ | adhva̍naḥ | ja̱ga̱myā̱t |
de̱vāsa̍ḥ | ma̱nyum | dāsa̍sya | śca̱mna̱n | te | na̱ḥ | ā | va̱kṣa̱n | su̱vi̱tāya̍ | varṇa̍m |
ava̍ | tmanā̍ | bha̱ra̱te̱ | keta̍-vedāḥ | ava̍ | tmanā̍ | bha̱ra̱te̱ | phena̍m | u̱dan |
kṣī̱reṇa̍ | snā̱ta̱ḥ | kuya̍vasya | yoṣe̱ iti̍ | ha̱te iti̍ | te iti̍ | syā̱tā̱m | pra̱va̱ṇe | śiphā̍yāḥ |
yu̱yopa̍ | nābhi̍ḥ | upa̍rasya | ā̱yoḥ | pra | pūrvā̍bhiḥ | ti̱ra̱te̱ | rāṣṭi̍ | śūra̍ḥ |
a̱ñja̱sī | ku̱li̱śī | vī̱ra-pa̍tnī | paya̍ḥ | hi̱nvā̱nāḥ | u̱da-bhi̍ḥ | bha̱ra̱nte̱ |
prati̍ | yat | syā | nīthā̍ | ada̍rśi | dasyo̍ḥ | oka̍ḥ | na | accha̍ | sada̍nam | jā̱na̱tī | gā̱t |
adha̍ | sma̱ | na̱ḥ | ma̱gha̱-va̱n | ca̱rkṛ̱tāt | it | mā | na̱ḥ | ma̱ghā-i̍va | ni̱ṣṣa̱pī | parā̍ | dā̱ḥ |
saḥ | tvam | na̱ḥ | i̱ndra̱ | sūrye̍ | saḥ | a̱p-su | a̱nā̱gā̱ḥ-tve | ā | bha̱ja̱ | jī̱va̱-śa̱ṁse |
mā | anta̍rām | bhuja̍m | ā | ri̱ri̱ṣa̱ḥ | na̱ḥ | śraddhi̍tam | te̱ | ma̱ha̱te | i̱ndri̱yāya̍ |
adha̍ | ma̱nye̱ | śrat | te̱ | a̱smai̱ | a̱dhā̱yi̱ | vṛṣā̍ | co̱da̱sva̱ | ma̱ha̱te | dhanā̍ya |
mā | na̱ḥ | akṛ̍te | pu̱ru̱-hū̱ta̱ | yonau̍ | indra̍ | kṣudhya̍t-bhyaḥ | vaya̍ḥ | ā̱-su̱tim | dā̱ḥ |
mā | na̱ḥ | va̱dhī̱ḥ | i̱ndra̱ | mā | parā̍ | dā̱ḥ | mā | na̱ḥ | pri̱yā | bhoja̍nāni | pra | mo̱ṣī̱ḥ |
ā̱ṇḍā | mā | na̱ḥ | ma̱gha̱-va̱n | śa̱kra̱ | niḥ | bhe̱t | mā | na̱ḥ | pātrā̍ | bhe̱t | sa̱ha-jā̍nuṣāṇi |
a̱rvāṅ | ā | i̱hi̱ | soma̍-kāmam | tvā̱ | ā̱hu̱ḥ | a̱yam | su̱taḥ | tasya̍ | pi̱ba̱ | madā̍ya |
u̱ru̱-vyacā̍ḥ | ja̱ṭhare̍ | ā | vṛ̱ṣa̱sva̱ | pi̱tā-i̍va | na̱ḥ | śṛ̱ṇu̱hi̱ | hū̱yamā̍naḥ |
ca̱ndramā̍ḥ | a̱p-su | a̱ntaḥ | ā | su̱-pa̱rṇaḥ | dhā̱va̱te̱ | di̱vi |
na | va̱ḥ | hi̱ra̱ṇya̱-ne̱ma̱ya̱ḥ | pa̱dam | vi̱nda̱nti̱ | vi̱-dyu̱ta̱ḥ | vi̱ttam | me̱ | a̱sya | ro̱da̱sī̱ iti̍ |
artha̍m | it | vai | ū̱m̐ iti̍ | a̱rthina̍ḥ | ā | jā̱yā | yu̱va̱te̱ | pati̍m |
tu̱ñjāte̱ iti̍ | vṛṣṇya̍m | paya̍ḥ | pa̱ri̱-dāya̍ | rasa̍m | du̱he̱ | vi̱ttam | me̱ | a̱sya | ro̱da̱sī̱ iti̍ |
mo iti̍ | su | de̱vā̱ḥ | a̱daḥ | sva̍ḥ | ava̍ | pā̱di̱ | di̱vaḥ | pari̍ |
mā | so̱myasya̍ | śa̱m-bhuva̍ḥ | śūne̍ | bhū̱ma̱ | kadā̍ | ca̱na | vi̱ttam | me̱ | a̱sya | ro̱da̱sī̱ iti̍ |
ya̱jñam | pṛ̱cchā̱mi̱ | a̱va̱mam | saḥ | tat | dū̱taḥ | vi | vo̱ca̱ti̱ |
kva̍ | ṛ̱tam | pū̱rvyam | ga̱tam | kaḥ | tat | bi̱bha̱rti̱ | nūta̍naḥ | vi̱ttam | me̱ | a̱sya | ro̱da̱sī̱ iti̍ |
a̱mī iti̍ | ye | de̱vā̱ḥ | sthana̍ | tri̱ṣu | ā | ro̱ca̱ne | di̱vaḥ |
kat | va̱ḥ | ṛ̱tam | kat | anṛ̍tam | kva̍ | pra̱tnā | va̱ḥ | ā-hu̍tiḥ | vi̱ttam | me̱ | a̱sya | ro̱da̱sī̱ iti̍ |
kat | va̱ḥ | ṛ̱tasya̍ | dha̱rṇa̱si | kat | varu̍ṇasya | cakṣa̍ṇam |
kat | a̱rya̱mṇaḥ | ma̱haḥ | pa̱thā | ati̍ | krā̱me̱ma̱ | du̱ḥ-dhya̍ḥ | vi̱ttam | me̱ | a̱sya | ro̱da̱sī̱ iti̍ |
a̱ham | saḥ | a̱smi̱ | yaḥ | pu̱rā | su̱te | vadā̍mi | kāni̍ | ci̱t |
tam | mā̱ | vya̱nti̱ | ā̱-dhya̍ḥ | vṛka̍ḥ | na | tṛ̱ṣṇa-ja̍m | mṛ̱gam | vi̱ttam | me̱ | a̱sya | ro̱da̱sī̱ iti̍ |
sam | mā̱ | ta̱pa̱nti̱ | a̱bhita̍ḥ | sa̱patnī̍ḥ-iva | parśa̍vaḥ |
mūṣa̍ḥ | na | śi̱śnā | vi | a̱da̱nti̱ | mā̱ | ā̱-dhya̍ḥ | sto̱tāra̍m | te̱ | śa̱ta̱kra̱to̱ iti̍ śata-krato | vi̱ttam | me̱ | a̱sya | ro̱da̱sī̱ iti̍ |
a̱mī iti̍ | ye | sa̱pta | ra̱śmaya̍ḥ | tatra̍ | me̱ | nābhi̍ḥ | ā-ta̍tā |
tri̱taḥ | tat | ve̱da̱ | ā̱ptyaḥ | saḥ | jā̱mi̱-tvāya̍ | re̱bha̱ti̱ | vi̱ttam | me̱ | a̱sya | ro̱da̱sī̱ iti̍ |
a̱mī iti̍ | ye | pañca̍ | u̱kṣaṇa̍ḥ | madhye̍ | ta̱sthuḥ | ma̱haḥ | di̱vaḥ |
de̱va̱-trā | nu | pra̱-vācya̍m | sa̱dhrī̱cī̱nāḥ | ni | va̱vṛ̱tu̱ḥ | vi̱ttam | me̱ | a̱sya | ro̱da̱sī̱ iti̍ |
su̱-pa̱rṇāḥ | e̱te | ā̱sa̱te̱ | madhye̍ | ā̱-rodha̍ne | di̱vaḥ |
te | se̱dha̱nti̱ | pa̱thaḥ | vṛka̍m | tara̱nta̱m | ya̱hvatī̍ḥ | a̱paḥ | vi̱ttam | me̱ | a̱sya | ro̱da̱sī̱ iti̍ |
navya̍m | tat | u̱kthya̍m | hi̱tam | devā̍saḥ | su̱-pra̱vā̱ca̱nam |
ṛ̱tam | a̱rṣa̱nti̱ | sindha̍vaḥ | sa̱tyam | ta̱tā̱na̱ | sūrya̍ḥ | vi̱ttam | me̱ | a̱sya | ro̱da̱sī̱ iti̍ |
agne̍ | tava̍ | tyat | u̱kthya̍m | de̱veṣu̍ | a̱sti̱ | āpya̍m |
saḥ | na̱ḥ | sa̱ttaḥ | ma̱nu̱ṣvat | ā | de̱vān | ya̱kṣi̱ | vi̱duḥ-ta̍raḥ | vi̱ttam | me̱ | a̱sya | ro̱da̱sī̱ iti̍ |
sa̱ttaḥ | hotā̍ | ma̱nu̱ṣvat | ā | de̱vān | accha̍ | vi̱duḥ-ta̍raḥ |
a̱gniḥ | ha̱vyā | su̱sū̱da̱ti̱ | de̱vaḥ | de̱veṣu̍ | medhi̍raḥ | vi̱ttam | me̱ | a̱sya | ro̱da̱sī̱ iti̍ |
brahma̍ | kṛ̱ṇo̱ti̱ | varu̍ṇaḥ | gā̱tu̱-vida̍m | tam | ī̱ma̱he̱ |
vi | ū̱rṇo̱ti̱ | hṛ̱dā | ma̱tim | navya̍ḥ | jā̱ya̱tā̱m | ṛ̱tam | vi̱ttam | me̱ | a̱sya | ro̱da̱sī̱ iti̍ |
a̱sau | yaḥ | panthā̍ḥ | ā̱di̱tyaḥ | di̱vi | pra̱-vācya̍m | kṛ̱taḥ |
na | saḥ | de̱vā̱ḥ | a̱ti̱-krame̍ | tam | ma̱rtā̱sa̱ḥ | na | pa̱śya̱tha̱ | vi̱ttam | me̱ | a̱sya | ro̱da̱sī̱ iti̍ |
tri̱taḥ | kūpe̍ | ava̍-hitaḥ | de̱vān | ha̱va̱te̱ | ū̱taye̍ |
tat | śu̱śrā̱va̱ | bṛha̱spati̍ḥ | kṛ̱ṇvan | a̱ṁhū̱ra̱ṇāt | u̱ru | vi̱ttam | me̱ | a̱sya | ro̱da̱sī̱ iti̍ |
a̱ru̱ṇaḥ | mā̱ | sa̱kṛt | vṛka̍ḥ | pa̱thā | yanta̍m | da̱darśa̍ | hi |
ut | ji̱hī̱te̱ | ni̱-cāyya̍ | taṣṭā̍-iva | pṛ̱ṣṭi̱-ā̱ma̱yī | vi̱ttam | me̱ | a̱sya | ro̱da̱sī̱ iti̍ |
e̱nā | ā̱ṅgū̱ṣeṇa̍ | va̱yam | indra̍-vantaḥ | a̱bhi | syā̱ma̱ | vṛ̱jane̍ | sarva̍-vīrāḥ |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
indra̍m | mi̱tram | varu̍ṇam | a̱gnim | ū̱taye̍ | māru̍tam | śardha̍ḥ | adi̍tim | ha̱vā̱ma̱he̱ |
ratha̍m | na | du̱ḥ-gāt | va̱sa̱va̱ḥ | su̱-dā̱na̱va̱ḥ | viśva̍smāt | na̱ḥ | aṁha̍saḥ | niḥ | pi̱pa̱rta̱na̱ |
te | ā̱di̱tyā̱ḥ | ā | ga̱ta̱ | sa̱rva-tā̍taye | bhū̱ta | de̱vā̱ḥ | vṛ̱tra̱-tūrye̍ṣu | śa̱m-bhuva̍ḥ |
ratha̍m | na | du̱ḥ-gāt | va̱sa̱va̱ḥ | su̱-dā̱na̱va̱ḥ | viśva̍smāt | na̱ḥ | aṁha̍saḥ | niḥ | pi̱pa̱rta̱na̱ |
ava̍ntu | na̱ḥ | pi̱tara̍ḥ | su̱-pra̱vā̱ca̱nāḥ | u̱ta | de̱vī iti̍ | de̱vapu̍tre̱ iti̍ de̱va-pu̍tre | ṛ̱ta̱-vṛdhā̍ |
ratha̍m | na | du̱ḥ-gāt | va̱sa̱va̱ḥ | su̱-dā̱na̱va̱ḥ | viśva̍smāt | na̱ḥ | aṁha̍saḥ | niḥ | pi̱pa̱rta̱na̱ |
narā̱śaṁsa̍m | vā̱jina̍m | vā̱jaya̍n | i̱ha | kṣa̱yat-vī̍ram | pū̱ṣaṇa̍m | su̱mnaiḥ | ī̱ma̱he̱ |
ratha̍m | na | du̱ḥ-gāt | va̱sa̱va̱ḥ | su̱-dā̱na̱va̱ḥ | viśva̍smāt | na̱ḥ | aṁha̍saḥ | niḥ | pi̱pa̱rta̱na̱ |
bṛha̍spate | sada̍m | it | na̱ḥ | su̱-gam | kṛ̱dhi̱ | śam | yoḥ | yat | te̱ | manu̍ḥ-hitam | tat | ī̱ma̱he̱ |
ratha̍m | na | du̱ḥ-gāt | va̱sa̱va̱ḥ | su̱-dā̱na̱va̱ḥ | viśva̍smāt | na̱ḥ | aṁha̍saḥ | niḥ | pi̱pa̱rta̱na̱ |
indra̍m | kutsa̍ḥ | vṛ̱tra̱-hana̍m | śacī̱3̱̍-pati̍m | kā̱ṭe | ni-bā̍ḻhaḥ | ṛṣi̍ḥ | a̱hva̱t | ū̱taye̍ |
ratha̍m | na | du̱ḥ-gāt | va̱sa̱va̱ḥ | su̱-dā̱na̱va̱ḥ | viśva̍smāt | na̱ḥ | aṁha̍saḥ | niḥ | pi̱pa̱rta̱na̱ |
de̱vaiḥ | na̱ḥ | de̱vī | adi̍tiḥ | ni | pā̱tu̱ | de̱vaḥ | trā̱tā | trā̱ya̱tā̱m | apra̍-yucchan |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
ya̱jñaḥ | de̱vānā̍m | prati̍ | e̱ti̱ | su̱mnam | ādi̍tyāsaḥ | bhava̍ta | mṛ̱ḻa̱yanta̍ḥ |
ā | va̱ḥ | a̱rvācī̍ | su̱-ma̱tiḥ | va̱vṛ̱tyā̱t | a̱ṁhoḥ | ci̱t | yā | va̱ri̱vo̱vit-ta̍rā | asa̍t |
upa̍ | na̱ḥ | de̱vāḥ | ava̍sā | ā | ga̱ma̱ntu̱ | aṅgi̍rasām | sāma̍-bhiḥ | stū̱yamā̍nāḥ |
indra̍ḥ | i̱ndri̱yaiḥ | ma̱ruta̍ḥ | ma̱rut-bhi̍ḥ | ā̱di̱tyaiḥ | na̱ḥ | adi̍tiḥ | śarma̍ | ya̱ṁsa̱t |
tat | na̱ḥ | indra̍ḥ | tat | varu̍ṇaḥ | tat | a̱gniḥ | tat | a̱rya̱mā | tat | sa̱vi̱tā | cana̍ḥ | dhā̱t |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
yaḥ | i̱ndrā̱gnī̱ iti̍ | ci̱tra-ta̍maḥ | ratha̍ḥ | vā̱m | a̱bhi | viśvā̍ni | bhuva̍nāni | caṣṭe̍ |
tena̍ | ā | yā̱ta̱m | sa̱-ratha̍m | ta̱sthi̱-vāṁsā̍ | atha̍ | soma̍sya | pi̱ba̱ta̱m | su̱tasya̍ |
yāva̍t | ida̱m | bhuva̍nam | viśva̍m | asti̍ | u̱ru̱-vyacā̍ | va̱ri̱matā̍ | ga̱bhī̱ram |
tāvā̍n | a̱yam | pāta̍ve | soma̍ḥ | a̱stu̱ | ara̍m | i̱ndrā̱gnī̱ iti̍ | mana̍se | yu̱va-bhyā̍m |
ca̱krāthe̱ iti̍ | hi | sa̱dhrya̍k | nāma̍ | bha̱dram | sa̱dhrī̱cī̱nā | vṛ̱tra̱-ha̱nau̱ | u̱ta | stha̱ḥ |
tau | i̱ndrā̱gnī̱ iti̍ | sa̱dhrya̍ñcā | ni̱-sadya̍ | vṛṣṇa̍ḥ | soma̍sya | vṛ̱ṣa̱ṇā̱ | ā | vṛ̱ṣe̱thā̱m |
sam-i̍ddheṣu | a̱gniṣu̍ | ā̱na̱jā̱nā | ya̱ta-sru̍cā | ba̱rhiḥ | ū̱m̐ iti̍ | ti̱sti̱rā̱ṇā |
tī̱vraiḥ | somai̍ḥ | pari̍-siktebhiḥ | a̱rvāk | ā | i̱ndrā̱gnī̱ iti̍ | sau̱ma̱na̱sāya̍ | yā̱ta̱m |
yāni̍ | i̱ndrā̱gnī̱ iti̍ | ca̱krathu̍ḥ | vī̱ryā̍ṇi | yāni̍ | rū̱pāṇi̍ | u̱ta | vṛṣṇyā̍ni |
yā | vā̱m | pra̱tnāni̍ | sa̱khyā | śi̱vāni̍ | tebhi̍ḥ | soma̍sya | pi̱ba̱ta̱m | su̱tasya̍ |
yat | abra̍vam | pra̱tha̱mam | vā̱m | vṛ̱ṇā̱naḥ | a̱yam | soma̍ḥ | asu̍raiḥ | na̱ḥ | vi̱-havya̍ḥ |
tām | sa̱tyām | śra̱ddhām | a̱bhi | ā | hi | yā̱tam | atha̍ | soma̍sya | pi̱ba̱ta̱m | su̱tasya̍ |
yat | i̱ndrā̱gnī̱ iti̍ | mada̍thaḥ | sve | du̱ro̱ṇe | yat | bra̱hmaṇi̍ | rāja̍ni | vā̱ | ya̱ja̱trā̱ |
ata̍ḥ | pari̍ | vṛ̱ṣa̱ṇau̱ | ā | hi | yā̱tam | atha̍ | soma̍sya | pi̱ba̱ta̱m | su̱tasya̍ |
yat | i̱ndrā̱gnī̱ iti̍ | yadu̍ṣu | tu̱rvaśe̍ṣu | yat | dru̱hyuṣu̍ | anu̍ṣu | pū̱ruṣu̍ | sthaḥ |
ata̍ḥ | pari̍ | vṛ̱ṣa̱ṇau̱ | ā | hi | yā̱tam | atha̍ | soma̍sya | pi̱ba̱ta̱m | su̱tasya̍ |
yat | i̱ndrā̱gnī̱ iti̍ | a̱va̱masyā̍m | pṛ̱thi̱vyām | ma̱dhya̱masyā̍m | pa̱ra̱masyā̍m | u̱ta | sthaḥ |
ata̍ḥ | pari̍ | vṛ̱ṣa̱ṇau̱ | ā | hi | yā̱tam | atha̍ | soma̍sya | pi̱ba̱ta̱m | su̱tasya̍ |
yat | i̱ndrā̱gnī̱ iti̍ | pa̱ra̱masyā̍m | pṛ̱thi̱vyām | ma̱dhya̱masyā̍m | a̱va̱masyā̍m | u̱ta | sthaḥ |
ata̍ḥ | pari̍ | vṛ̱ṣa̱ṇau̱ | ā | hi | yā̱tam | atha̍ | soma̍sya | pi̱ba̱ta̱m | su̱tasya̍ |
yat | i̱ndrā̱gnī̱ iti̍ | di̱vi | sthaḥ | yat | pṛ̱thi̱vyām | yat | parva̍teṣu | oṣa̍dhīṣu | a̱p-su |
ata̍ḥ | pari̍ | vṛ̱ṣa̱ṇau̱ | ā | hi | yā̱tam | atha̍ | soma̍sya | pi̱ba̱ta̱m | su̱tasya̍ |
yat | i̱ndrā̱gnī̱ iti̍ | ut-i̍tā | sūrya̍sya | madhye̍ | di̱vaḥ | sva̱dhayā̍ | mā̱daye̍the̱ iti̍ |
ata̍ḥ | pari̍ | vṛ̱ṣa̱ṇau̱ | ā | hi | yā̱tam | atha̍ | soma̍sya | pi̱ba̱ta̱m | su̱tasya̍ |
e̱va | i̱ndrā̱gnī̱ iti̍ | pa̱pi̱-vāṁsā̍ | su̱tasya̍ | viśvā̍ | a̱smabhya̍m | sam | ja̱yata̱m | dhanā̍ni |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
vi | hi | akhya̍m | mana̍sā | vasya̍ḥ | i̱cchan | indrā̍gnī̱ iti̍ | jñā̱saḥ | u̱ta | vā̱ | sa̱-jā̱tān |
na | a̱nyā | yu̱vat | pra-ma̍tiḥ | a̱sti̱ | mahya̍m | saḥ | vā̱m | dhiya̍m | vā̱ja̱-yantī̍m | a̱ta̱kṣa̱m |
aśra̍vam | hi | bhū̱ri̱dāva̍t-tarā | vā̱m | vi-jā̍mātuḥ | u̱ta | vā̱ | gha̱ | syā̱lāt |
atha̍ | soma̍sya | pra-ya̍tī | yu̱va-bhyā̍m | indrā̍gnī̱ iti̍ | stoma̍m | ja̱na̱yā̱mi̱ | navya̍m |
mā | che̱dma̱ | ra̱śmīn | iti̍ | nādha̍mānāḥ | pi̱tṝ̱ṇām | śa̱ktīḥ | a̱nu̱-yaccha̍mānāḥ |
i̱ndrā̱gni-bhyā̍m | kam | vṛṣa̍ṇaḥ | ma̱da̱nti̱ | tā | hi | adrī̱ iti̍ | dhi̱ṣaṇā̍yāḥ | u̱pa-sthe̍ |
yu̱vābhyā̍m | de̱vī | dhi̱ṣaṇā̍ | madā̍ya | indrā̍gnī̱ iti̍ | soma̍m | u̱śa̱tī | su̱no̱ti̱ |
tau | a̱śvi̱nā̱ | bha̱dra̱-ha̱stā̱ | su̱pā̱ṇī̱ iti̍ su-pāṇī | ā | dhā̱va̱ta̱m | madhu̍nā | pṛ̱ṅktam | a̱p-su |
yu̱vām | i̱ndrā̱gnī̱ iti̍ | vasu̍naḥ | vi̱-bhā̱ge | ta̱vaḥ-ta̍mā | śu̱śra̱va̱ | vṛ̱tra̱-hatye̍ |
tau | ā̱-sadya̍ | ba̱rhiṣi̍ | ya̱jñe | a̱smin | pra | ca̱rṣa̱ṇī̱ iti̍ | mā̱da̱ye̱thā̱m | su̱tasya̍ |
pra | ca̱rṣa̱ṇi-bhya̍ḥ | pṛ̱ta̱nā̱-have̍ṣu | pra | pṛ̱thi̱vyāḥ | ri̱ri̱cā̱the̱ iti̍ | di̱vaḥ | ca̱ |
pra | sindhu̍-bhyaḥ | pra | gi̱ri-bhya̍ḥ | ma̱hi̱-tvā | pra | i̱ndrā̱gnī̱ iti̍ | viśvā̍ | bhuva̍nā | ati̍ | a̱nyā |
ā | bha̱ra̱ta̱m | śikṣa̍tam | va̱jra̱bā̱hū̱ iti̍ vajra-bāhū | a̱smān | i̱ndrā̱gnī̱ iti̍ | a̱va̱ta̱m | śacī̍bhiḥ |
i̱me | nu | te | ra̱śmaya̍ḥ | sūrya̍sya | yebhi̍ḥ | sa̱-pi̱tvam | pi̱tara̍ḥ | na̱ḥ | āsa̍n |
pura̍m-darā | śikṣa̍tam | va̱jra̱-ha̱stā̱ | a̱smān | i̱ndrā̱gnī̱ iti̍ | a̱va̱ta̱m | bhare̍ṣu |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
ta̱tam | me̱ | apa̍ḥ | tat | ū̱m̐ iti̍ | tā̱ya̱te̱ | puna̱riti̍ | svādi̍ṣṭhā | dhī̱tiḥ | u̱cathā̍ya | śa̱sya̱te̱ |
a̱yam | sa̱mu̱draḥ | i̱ha | vi̱śva-de̍vya̱ḥ | svāhā̍-kṛtasya | sam | ū̱m̐ iti̍ | tṛ̱pṇu̱ta̱ | ṛ̱bha̱va̱ḥ |
ā̱-bho̱gaya̍m | pra | yat | i̱cchanta̍ḥ | aita̍na | apā̍kāḥ | prāñca̍ḥ | mama̍ | ke | ci̱t | ā̱paya̍ḥ |
saudha̍nvanāsaḥ | ca̱ri̱tasya̍ | bhū̱manā̍ | aga̍cchata | sa̱vi̱tuḥ | dā̱śuṣa̍ḥ | gṛ̱ham |
tat | sa̱vi̱tā | va̱ḥ | a̱mṛ̱ta̱-tvam | ā | a̱su̱va̱t | ago̍hyam | yat | śra̱vaya̍ntaḥ | aita̍na |
tyam | ci̱t | ca̱ma̱sam | asu̍rasya | bhakṣa̍ṇam | eka̍m | santa̍m | a̱kṛ̱ṇu̱ta̱ | catu̍ḥ-vayam |
vi̱ṣṭvī | śamī̍ | ta̱ra̱ṇi̱-tvena̍ | vā̱ghata̍ḥ | martā̍saḥ | santa̍ḥ | a̱mṛ̱ta̱-tvam | ā̱na̱śu̱ḥ |
sau̱dha̱nva̱nāḥ | ṛ̱bhava̍ḥ | sūra̍-cakṣasaḥ | sa̱ṁva̱tsa̱re | sam | a̱pṛ̱cya̱nta̱ | dhī̱ti-bhi̍ḥ |
kṣetra̍m-iva | vi | ma̱mu̱ḥ | teja̍nena | eka̍m | pātra̍m | ṛ̱bhava̍ḥ | jeha̍mānam |
upa̍-stutāḥ | u̱pa̱-mam | nādha̍mānāḥ | ama̍rtyeṣu | śrava̍ḥ | i̱cchamā̍nāḥ |
ā | mā̱nī̱ṣām | a̱ntari̍kṣasya | nṛ-bhya̍ḥ | sru̱cā-i̍va | ghṛ̱tam | ju̱ha̱vā̱ma̱ | vi̱dmanā̍ |
ta̱ra̱ṇi̱-tvā | ye | pi̱tuḥ | a̱sya̱ | sa̱ści̱re | ṛ̱bhava̍ḥ | vāja̍m | a̱ru̱ha̱n | di̱vaḥ | raja̍ḥ |
ṛ̱bhuḥ | na̱ḥ | indra̍ḥ | śava̍sā | navī̍yān | ṛ̱bhuḥ | vāje̍bhiḥ | vasu̍-bhiḥ | vasu̍ḥ | da̱diḥ |
yu̱ṣmāka̍m | de̱vā̱ḥ | ava̍sā | aha̍ni | pri̱ye | a̱bhi | ti̱ṣṭhe̱ma̱ | pṛ̱tsu̱tīḥ | asu̍nvatām |
niḥ | carma̍ṇaḥ | ṛ̱bha̱va̱ḥ | gām | a̱pi̱ṁśa̱ta̱ | sam | va̱tsena̍ | a̱sṛ̱ja̱ta̱ | mā̱tara̍m | puna̱riti̍ |
saudha̍nvanāsaḥ | su̱-a̱pa̱syayā̍ | na̱ra̱ḥ | jivrī̱ iti̍ | yuvā̍nā | pi̱tarā̍ | a̱kṛ̱ṇo̱ta̱na̱ |
vāje̍bhiḥ | na̱ḥ | vāja̍-sātau | a̱vi̱ḍḍhi̱ | ṛ̱bhu̱-mān | i̱ndra̱ | ci̱tram | ā | da̱rṣi̱ | rādha̍ḥ |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
takṣa̍n | ratha̍m | su̱-vṛta̍m | vi̱dma̱nā-a̍pasaḥ | takṣa̍n | harī̱ iti̍ | i̱ndra̱-vāhā̍ | vṛṣa̍ṇvasū̱ iti̱ vṛṣa̍ṇ-vasū |
takṣa̍n | pi̱tṛ-bhyā̍m | ṛ̱bhava̍ḥ | yuva̍t | vaya̍ḥ | takṣa̍n | va̱tsāya̍ | mā̱tara̍m | sa̱cā̱-bhuva̍m |
ā | na̱ḥ | ya̱jñāya̍ | ta̱kṣa̱ta̱ | ṛ̱bhu̱-mat | vaya̍ḥ | kratve̍ | dakṣā̍ya | su̱-pra̱jāva̍tīm | iṣa̍m |
yathā̍ | kṣayā̍ma | sarva̍-vīrayā | vi̱śā | tat | na̱ḥ | śardhā̍ya | dhā̱sa̱tha̱ | su | i̱ndri̱yam |
ā | ta̱kṣa̱ta̱ | sā̱tim | a̱smabhya̍m | ṛ̱bha̱va̱ḥ | sā̱tim | rathā̍ya | sā̱tim | arva̍te | na̱ra̱ḥ |
sā̱tim | na̱ḥ | jaitrī̍m | sam | ma̱he̱ta̱ | vi̱śva-hā̍ | jā̱mim | ajā̍mim | pṛta̍nāsu | sa̱kṣaṇi̍m |
ṛ̱bhu̱kṣaṇa̍m | indra̍m | ā | hu̱ve̱ | ū̱taye̍ | ṛ̱bhūn | vājā̍n | ma̱ruta̍ḥ | soma̍-pītaye |
u̱bhā | mi̱trāvaru̍ṇā | nū̱nam | a̱śvinā̍ | te | na̱ḥ | hi̱nva̱ntu̱ | sā̱taye̍ | dhi̱ye | ji̱ṣe |
ṛ̱bhuḥ | bharā̍ya | sam | śi̱śā̱tu̱ | sā̱tim | sa̱ma̱rya̱-jit | vāja̍ḥ | a̱smān | a̱vi̱ṣṭu̱ |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
īḻe̍ | dyāvā̍pṛthi̱vī iti̍ | pū̱rva-ci̍ttaye | a̱gnim | gha̱rmam | su̱-ruca̍m | yāma̍n | i̱ṣṭaye̍ |
yābhi̍ḥ | bhare̍ | kā̱ram | aṁśā̍ya | jinva̍thaḥ | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yu̱voḥ | dā̱nāya̍ | su̱-bharā̍ḥ | a̱sa̱ścata̍ḥ | ratha̍m | ā | ta̱sthu̱ḥ | va̱ca̱sam | na | manta̍ve |
yābhi̍ḥ | dhiya̍ḥ | ava̍thaḥ | karma̍n | i̱ṣṭaye̍ | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yu̱vam | tāsā̍m | di̱vyasya̍ | pra̱-śāsa̍ne | vi̱śām | kṣa̱ya̱tha̱ḥ | a̱mṛta̍sya | ma̱jmanā̍ |
yābhi̍ḥ | dhe̱num | a̱sva̍m | pinva̍thaḥ | na̱rā̱ | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | pari̍-jmā | tana̍yasya | ma̱jmanā̍ | dvi̱-mā̱tā | tū̱rṣu | ta̱raṇi̍ḥ | vi̱-bhūṣa̍ti |
yābhi̍ḥ | tri̱-mantu̍ḥ | abha̍vat | vi̱-ca̱kṣa̱ṇaḥ | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | re̱bham | ni-vṛ̍tam | si̱tam | a̱t-bhyaḥ | ut | vanda̍nam | aira̍yatam | sva̍ḥ | dṛ̱śe |
yābhi̍ḥ | kaṇva̍m | pra | sisā̍santam | āva̍tam | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | anta̍kam | jasa̍mānam | ā̱-ara̍ṇe | bhu̱jyum | yābhi̍ḥ | a̱vya̱thi-bhi̍ḥ | ji̱ji̱nvathu̍ḥ |
yābhi̍ḥ | ka̱rkandhu̍m | va̱yya̍m | ca̱ | jinva̍thaḥ | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | śu̱ca̱ntim | dha̱na̱-sām | su̱-sa̱ṁsada̍m | ta̱ptam | gha̱rmam | o̱myā-va̍ntam | atra̍ye |
yābhi̍ḥ | pṛṣni̍-gum | pu̱ru̱-kutsa̍m | āva̍tam | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | śacī̍bhiḥ | vṛ̱ṣa̱ṇā̱ | pa̱rā̱-vṛja̍m | pra | a̱ndham | śro̱ṇam | cakṣa̍se | eta̍ve | kṛ̱thaḥ |
yābhi̍ḥ | varti̍kām | gra̱si̱tām | amu̍ñcatam | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | sindhu̍m | madhu̍-mantam | asa̍ścatam | vasi̍ṣṭham | yābhi̍ḥ | a̱ja̱rau̱ | aji̍nvatam |
yābhi̍ḥ | kutsa̍m | śru̱tarya̍m | narya̍m | āva̍tam | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | vi̱śpalā̍m | dha̱na̱-sām | a̱tha̱rvya̍m | sa̱hasra̍-mīḻhe | ā̱jau | aji̍nvatam |
yābhi̍ḥ | vaśa̍m | a̱śvyam | pre̱ṇim | āva̍tam | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | su̱dā̱nū̱ iti̍ su-dānū | au̱śi̱jāya̍ | va̱ṇije̍ | dī̱rgha-śra̍vase | madhu̍ | kośa̍ḥ | akṣa̍rat |
ka̱kṣīva̍ntam | sto̱tāra̍m | yābhi̍ḥ | āva̍tam | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | ra̱sām | kṣoda̍sā | u̱dnaḥ | pi̱pi̱nvathu̍ḥ | a̱na̱śvam | yābhi̍ḥ | ratha̍m | āva̍tam | ji̱ṣe |
yābhi̍ḥ | tri̱-śoka̍ḥ | u̱sriyā̍ḥ | u̱t-āja̍ta | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | sūrya̍m | pa̱ri̱-yā̱thaḥ | pa̱rā̱-vati̍ | ma̱ndhā̱tāra̍m | kṣaitra̍-patyeṣu | āva̍tam |
yābhi̍ḥ | vipra̍m | pra | bha̱rat-vā̍jam | āva̍tam | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | ma̱hām | a̱ti̱thi̱-gvam | ka̱śa̱ḥ-juva̍m | diva̍ḥ-dāsam | śa̱mba̱ra̱-hatye̍ | āva̍tam |
yābhi̍ḥ | pū̱ḥ-bhidye̍ | tra̱sada̍syum | āva̍tam | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | va̱mram | vi̱-pi̱pā̱nam | u̱pa̱-stu̱tam | ka̱lim | yābhi̍ḥ | vi̱tta-jā̍nim | du̱va̱syatha̍ḥ |
yābhi̍ḥ | vi-a̍śvam | u̱ta | pṛthi̍m | āva̍tam | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | na̱rā̱ | śa̱yave̍ | yābhi̍ḥ | atra̍ye | yābhi̍ḥ | pu̱rā | mana̍ve | gā̱tum | ī̱ṣathu̍ḥ |
yābhi̍ḥ | śārī̍ḥ | āja̍tam | syūma̍-raśmaye | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | paṭha̍rvā | jaṭha̍rasya | ma̱jmanā̍ | a̱gniḥ | na | adī̍det | ci̱taḥ | i̱ddhaḥ | ajma̍n | ā |
yābhi̍ḥ | śaryā̍tam | ava̍thaḥ | ma̱hā̱-dha̱ne | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | a̱ṅgi̱ra̱ḥ | mana̍sā | ni̱-ra̱ṇyatha̍ḥ | agra̍m | gaccha̍thaḥ | vi̱-va̱re | go-a̍rṇasaḥ |
yābhi̍ḥ | manu̱m | śūra̍m | i̱ṣā | sa̱m-āva̍tam | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | patnī̍ḥ | vi̱-ma̱dāya̍ | ni̱-ū̱hathu̍ḥ | ā | gha̱ | vā̱ | yābhi̍ḥ | a̱ru̱ṇīḥ | aśi̍kṣatam |
yābhi̍ḥ | su̱-dāse̍ | ū̱hathu̍ḥ | su̱-de̱vya̍m | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | śaṁtā̍tī̱ iti̱ śam-tā̍tī | bhava̍thaḥ | da̱dā̱śuṣe̍ | bhu̱jyum | yābhi̍ḥ | ava̍thaḥ | yābhi̍ḥ | adhri̍-gum |
o̱myā-va̍tīm | su̱-bharā̍m | ṛ̱ta̱-stubha̍m | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | kṛ̱śānu̍m | asa̍ne | du̱va̱syatha̍ḥ | ja̱ve | yābhi̍ḥ | yūna̍ḥ | arva̍ntam | āva̍tam |
madhu̍ | pri̱yam | bha̱ra̱tha̱ḥ | yat | sa̱raṭ-bhya̍ḥ | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | nara̍m | go̱ṣu̱-yudha̍m | nṛ̱-sahye̍ | kṣetra̍sya | sā̱tā | tana̍yasya | jinva̍thaḥ |
yābhi̍ḥ | rathā̍n | ava̍thaḥ | yābhi̍ḥ | arva̍taḥ | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
yābhi̍ḥ | kutsa̍m | ā̱rju̱ne̱yam | śa̱ta̱kra̱tū̱ iti̍ śata-kratū | pra | tu̱rvīti̍m | pra | ca̱ | da̱bhīti̍m | āva̍tam |
yābhi̍ḥ | dhva̱santi̍m | pu̱ru̱-santi̍m | āva̍tam | tābhi̍ḥ | ū̱m̐ iti̍ | su | ū̱ti-bhi̍ḥ | a̱śvi̱nā̱ | ā | ga̱ta̱m |
apna̍svatīm | a̱śvi̱nā̱ | vāca̍m | a̱sme iti̍ | kṛ̱tam | na̱ḥ | da̱srā̱ | vṛ̱ṣa̱ṇā̱ | ma̱nī̱ṣām |
a̱dyū̱tye̍ | ava̍se | ni | hva̱ye̱ | vā̱m | vṛ̱dhe | ca̱ | na̱ḥ | bha̱va̱ta̱m | vāja̍-sātau |
dyu-bhi̍ḥ | a̱ktu-bhi̍ḥ | pari̍ | pā̱ta̱m | a̱smān | ari̍ṣṭebhiḥ | a̱śvi̱nā̱ | saubha̍gebhiḥ |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
i̱dam | śreṣṭha̍m | jyoti̍ṣām | jyoti̍ḥ | ā | a̱gā̱t | ci̱traḥ | pra̱-ke̱taḥ | a̱ja̱ni̱ṣṭa̱ | vi-bhvā̍ |
yathā̍ | pra-sū̍tā | sa̱vi̱tuḥ | sa̱vāya̍ | e̱va | rātrī̍ | u̱ṣase̍ | yoni̍m | a̱rai̱k |
ruśa̍t-vatsā | ruśa̍tī | śve̱tyā | ā | a̱gā̱t | arai̍k | ū̱m̐ iti̍ | kṛ̱ṣṇā | sada̍nāni | a̱syā̱ḥ |
sa̱mā̱naba̍ndhū̱ iti̍ sa̱mā̱na-ba̍ndhū | a̱mṛte̱ iti̍ | a̱nū̱cī iti̍ | dyāvā̍ | varṇa̍m | ca̱ra̱ta̱ḥ | ā̱mi̱nā̱ne ityā̍-mi̱nā̱ne |
sa̱mā̱naḥ | adhvā̍ | svasro̍ḥ | a̱na̱ntaḥ | tam | a̱nyā-a̍nyā | ca̱ra̱ta̱ḥ | de̱vaśi̍ṣṭe̱ iti̍ de̱va-śi̍ṣṭe |
na | me̱the̱te̱ iti̍ | na | ta̱stha̱tu̱ḥ | su̱meke̱ iti̍ su̱-meke̍ | nakto̱ṣāsā̍ | sa-ma̍nasā | virū̍pe̱ iti̱ vi-rū̍pe |
bhāsva̍tī | ne̱trī | sū̱nṛtā̍nām | ace̍ti | ci̱trā | vi | dura̍ḥ | na̱ḥ | ā̱va̱rityā̍vaḥ |
pra̱-arpya̍ | jaga̍t | vi | ū̱m̐ iti̍ | na̱ḥ | rā̱yaḥ | a̱khya̱t | u̱ṣāḥ | a̱jī̱ga̱ḥ | bhuva̍nāni | viśvā̍ |
ji̱hma̱-śye̍ | cari̍tave | ma̱ghonī̍ | ā̱-bho̱gaye̍ | i̱ṣṭaye̍ | rā̱ye | ū̱m̐ iti̍ | tva̱m |
da̱bhram | paśya̍t-bhyaḥ | u̱rvi̱yā | vi̱-cakṣe̍ | u̱ṣāḥ | a̱jī̱ga̱ḥ | bhuva̍nāni | viśvā̍ |
kṣa̱trāya̍ | tva̱m | śrava̍se | tva̱m | ma̱hī̱yai | i̱ṣṭaye̍ | tva̱m | artha̍m-iva | tva̱m | i̱tyai |
vi-sa̍dṛśā | jī̱vi̱tā | a̱bhi̱-pra̱cakṣe̍ | u̱ṣāḥ | a̱jī̱ga̱ḥ | bhuva̍nāni | viśvā̍ |
e̱ṣā | di̱vaḥ | du̱hi̱tā | prati̍ | a̱da̱rśi̱ | vi̱-u̱cchantī̍ | yu̱va̱tiḥ | śu̱kra-vā̍sāḥ |
viśva̍sya | īśā̍nā | pārthi̍vasya | vasva̍ḥ | uṣa̍ḥ | a̱dya | i̱ha | su̱-bha̱ge̱ | vi | u̱ccha̱ |
pa̱rā̱-ya̱tī̱nām | anu̍ | e̱ti̱ | pātha̍ḥ | ā̱-ya̱tī̱nām | pra̱tha̱mā | śaśva̍tīnām |
vi̱-u̱cchantī̍ | jī̱vam | u̱t-ī̱raya̍ntī | u̱ṣāḥ | mṛ̱tam | kam | ca̱na | bo̱dhaya̍ntī |
uṣa̍ḥ | yat | a̱gnim | sa̱m-idhe̍ | ca̱kartha̍ | vi | yat | āva̍ḥ | cakṣa̍sā | sūrya̍sya |
yat | mānu̍ṣān | ya̱kṣyamā̍ṇān | ajī̍ga̱riti̍ | tat | de̱veṣu̍ | ca̱kṛ̱ṣe̱ | bha̱dram | apna̍ḥ |
kiya̍ti | ā | yat | sa̱mayā̍ | bhavā̍ti | yāḥ | vi̱-ū̱ṣuḥ | yāḥ | ca̱ | nū̱nam | vi̱-u̱cchān |
anu̍ | pūrvā̍ḥ | kṛ̱pa̱te̱ | vā̱va̱śā̱nā | pra̱-dīdhyā̍nā | joṣa̍m | a̱nyābhi̍ḥ | e̱ti̱ |
ī̱yuḥ | te | ye | pūrva̍-tarām | apa̍śyan | vi̱-u̱cchantī̍m | u̱ṣasa̍m | martyā̍saḥ |
a̱smābhi̍ḥ | ū̱m̐ iti̍ | nu | pra̱ti̱-cakṣyā̍ | a̱bhū̱t | o iti̍ | te | ya̱nti̱ | ye | a̱pa̱rīṣu̍ | paśyā̍n |
ya̱va̱yat-dve̍ṣāḥ | ṛ̱ta̱-pāḥ | ṛ̱te̱-jāḥ | su̱mna̱-varī̍ | sū̱nṛtā̍ḥ | ī̱raya̍ntī |
su̱-ma̱ṅga̱līḥ | bibhra̍tī | de̱va-vī̍tim | i̱ha | a̱dya | u̱ṣa̱ḥ | śreṣṭha̍-tamā | vi | u̱ccha̱ |
śaśva̍t | pu̱rā | u̱ṣāḥ | vi | u̱vā̱sa̱ | de̱vī | atho̱ iti̍ | a̱dya | i̱dam | vi | ā̱va̱ḥ | ma̱ghonī̍ |
atho̱ iti̍ | vi | u̱cchā̱t | ut-ta̍rān | anu̍ | dyūn | a̱jarā̍ | a̱mṛtā̍ | ca̱ra̱ti̱ | sva̱dhābhi̍ḥ |
vi | a̱ñji-bhi̍ḥ | di̱vaḥ | ātā̍su | a̱dyau̱t | apa̍ | kṛ̱ṣṇām | ni̱ḥ-nija̍m | de̱vī | ā̱va̱rityā̍vaḥ |
pra̱-bo̱dhaya̍ntī | a̱ru̱ṇebhi̍ḥ | aśvai̍ḥ | ā | u̱ṣāḥ | yā̱ti̱ | su̱-yujā̍ | rathe̍na |
ā̱-vaha̍ntī | poṣyā̍ | vāryā̍ṇi | ci̱tram | ke̱tum | kṛ̱ṇu̱te̱ | ceki̍tānā |
ī̱yuṣī̍ṇām | u̱pa̱-mā | śaśva̍tīnām | vi̱-bhā̱tī̱nām | pra̱tha̱mā | u̱ṣāḥ | vi | a̱śvai̱t |
ut | ī̱rdhva̱m | jī̱vaḥ | asu̍ḥ | na̱ḥ | ā | a̱gā̱t | apa̍ | pra | a̱gā̱t | tama̍ḥ | ā | jyoti̍ḥ | e̱ti̱ |
arai̍k | panthā̍m | yāta̍ve | sūryā̍ya | aga̍nma | yatra̍ | pra̱-ti̱rante̍ | āyu̍ḥ |
syūma̍nā | vā̱caḥ | ut | i̱ya̱rti̱ | vahni̍ḥ | stavā̍naḥ | re̱bhaḥ | u̱ṣasa̍ḥ | vi̱-bhā̱tīḥ |
a̱dya | tat | u̱ccha̱ | gṛ̱ṇa̱te | ma̱gho̱ni̱ | a̱sme iti̍ | āyu̍ḥ | ni | di̱dī̱hi̱ | pra̱jā-va̍t |
yāḥ | go-ma̍tīḥ | u̱ṣasa̍ḥ | sarva̍-vīrāḥ | vi̱-u̱cchanti̍ | dā̱śuṣe̍ | martyā̍ya |
vā̱yoḥ-i̍va | sū̱nṛtā̍nām | u̱t-a̱rke | tāḥ | a̱śva̱-dāḥ | a̱śna̱va̱t | so̱ma̱-sutvā̍ |
mā̱tā | de̱vānā̍m | adi̍teḥ | anī̍kam | ya̱jñasya̍ | ke̱tuḥ | bṛ̱ha̱tī | vi | bhā̱hi̱ |
pra̱śa̱sti̱-kṛt | brahma̍ṇe | na̱ḥ | vi | u̱ccha̱ | ā | na̱ḥ | jane̍ | ja̱na̱ya̱ | vi̱śva̱-vā̱re̱ |
yat | ci̱tram | apna̍ḥ | u̱ṣasa̍ḥ | vaha̍nti | ī̱jā̱nāya̍ | śa̱śa̱mā̱nāya̍ | bha̱dram |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
i̱māḥ | ru̱drāya̍ | ta̱vase̍ | ka̱pa̱rdine̍ | kṣa̱yat-vī̍rāya | pra | bha̱rā̱ma̱he̱ | ma̱tīḥ |
yathā̍ | śam | asa̍t | dvi̱-pade̍ | catu̍ḥ-pade | viśva̍m | pu̱ṣṭam | grāme̍ | a̱smin | a̱nā̱tu̱ram |
mṛ̱ḻa | na̱ḥ | ru̱dra̱ | u̱ta | na̱ḥ | maya̍ḥ | kṛ̱dhi̱ | kṣa̱yat-vī̍rāya | nama̍sā | vi̱dhe̱ma̱ | te̱ |
yat | śam | ca̱ | yoḥ | ca̱ | manu̍ḥ | ā̱-ye̱je | pi̱tā | tat | a̱śyā̱ma̱ | tava̍ | ru̱dra̱ | pra-nī̍tiṣu |
a̱śyāma̍ | te̱ | su̱-ma̱tim | de̱va̱-ya̱jyayā̍ | kṣa̱yat-vī̍rasya | tava̍ | ru̱dra̱ | mī̱ḍhva̱ḥ |
su̱mna̱-yan | it | viśa̍ḥ | a̱smāka̍m | ā | ca̱ra̱ | ari̍ṣṭa-vīrāḥ | ju̱ha̱vā̱ma̱ | te̱ | ha̱viḥ |
tve̱ṣam | va̱yam | ru̱dram | ya̱jña̱-sādha̍m | va̱ṅkum | ka̱vim | ava̍se | ni | hva̱yā̱ma̱he̱ |
ā̱re | a̱smat | daivya̍m | heḻa̍ḥ | a̱sya̱tu̱ | su̱-ma̱tim | it | va̱yam | a̱sya̱ | ā | vṛ̱ṇī̱ma̱he̱ |
di̱vaḥ | va̱rā̱ham | a̱ru̱ṣam | ka̱pa̱rdina̍m | tve̱ṣam | rū̱pam | nama̍sā | ni | hva̱yā̱ma̱he̱ |
haste̍ | bibhra̍t | bhe̱ṣa̱jā | vāryā̍ṇi | śarma̍ | varma̍ | cha̱rdiḥ | a̱smabhya̍m | ya̱ṁsa̱t |
i̱dam | pi̱tre | ma̱rutā̍m | u̱cya̱te̱ | vaca̍ḥ | svā̱doḥ | svādī̍yaḥ | ru̱drāya̍ | vardha̍nam |
rāsva̍ | ca̱ | na̱ḥ | a̱mṛ̱ta̱ | ma̱rta̱-bhoja̍nam | tmane̍ | to̱kāya̍ | tana̍yāya | mṛ̱ḻa̱ |
mā | na̱ḥ | ma̱hānta̍m | u̱ta | mā | na̱ḥ | a̱rbha̱kam | mā | na̱ḥ | ukṣa̍ntam | u̱ta | mā | na̱ḥ | u̱kṣi̱tam |
mā | na̱ḥ | va̱dhī̱ḥ | pi̱tara̍m | mā | u̱ta | mā̱tara̍m | mā | na̱ḥ | pri̱yāḥ | ta̱nva̍ḥ | ru̱dra̱ | ri̱ri̱ṣa̱ḥ |
mā | na̱ḥ | to̱ke | tana̍ye | mā | na̱ḥ | ā̱yau | mā | na̱ḥ | goṣu̍ | mā | na̱ḥ | aśve̍ṣu | ri̱ri̱ṣa̱ḥ |
vī̱rān | mā | na̱ḥ | ru̱dra̱ | bhā̱mi̱taḥ | va̱dhī̱ḥ | ha̱viṣma̍ntaḥ | sada̍m | it | tvā̱ | ha̱vā̱ma̱he̱ |
upa̍ | te̱ | stomā̍n | pa̱śu̱pāḥ-i̍va | ā | a̱ka̱ra̱m | rāsva̍ | pi̱ta̱ḥ | ma̱ru̱tā̱m | su̱mnam | a̱sme iti̍ |
bha̱drā | hi | te̱ | su̱-ma̱tiḥ | mṛ̱ḻa̱yat-ta̍mā | atha̍ | va̱yam | ava̍ḥ | it | te̱ | vṛ̱ṇī̱ma̱he̱ |
ā̱re | te̱ | go̱-ghnam | u̱ta | pu̱ru̱ṣa̱-ghnam | kṣaya̍t-vīra | su̱mnam | a̱sme iti̍ | te̱ | a̱stu̱ |
mṛ̱ḻa | ca̱ | na̱ḥ | adhi̍ | ca̱ | brū̱hi̱ | de̱va̱ | adha̍ | ca̱ | na̱ḥ | śarma̍ | ya̱ccha̱ | dvi̱-barhā̍ḥ |
avo̍cāma | nama̍ḥ | a̱smai̱ | a̱va̱syava̍ḥ | śṛ̱ṇotu̍ | na̱ḥ | hava̍m | ru̱draḥ | ma̱rutvā̍n |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
ci̱tram | de̱vānā̍m | ut | a̱gā̱t | anī̍kam | cakṣu̍ḥ | mi̱trasya̍ | varu̍ṇasya | a̱gneḥ |
ā | a̱prā̱ḥ | dyāvā̍pṛthi̱vī iti̍ | a̱ntari̍kṣam | sūrya̍ḥ | ā̱tmā | jaga̍taḥ | ta̱sthuṣa̍ḥ | ca̱ |
sūrya̍ḥ | de̱vīm | u̱ṣasa̍m | roca̍mānām | marya̍ḥ | na | yoṣā̍m | a̱bhi | e̱ti̱ | pa̱ścāt |
yatra̍ | nara̍ḥ | de̱va̱-yanta̍ḥ | yu̱gāni̍ | vi̱-ta̱nva̱te | prati̍ | bha̱drāya̍ | bha̱dram |
bha̱drāḥ | aśvā̍ḥ | ha̱rita̍ḥ | sūrya̍sya | ci̱trāḥ | eta̍-gvāḥ | a̱nu̱-mādyā̍saḥ |
na̱ma̱syanta̍ḥ | di̱vaḥ | ā | pṛ̱ṣṭham | a̱sthu̱ḥ | pari̍ | dyāvā̍pṛthi̱vī iti̍| ya̱nti̱ | sa̱dyaḥ |
tat | sūrya̍sya | de̱va̱-tvam | tat | ma̱hi̱-tvam | ma̱dhyā | karto̍ḥ | vi-ta̍tam | sam | ja̱bhā̱ra̱ |
ya̱dā | it | ayu̍kta | ha̱rita̍ḥ | sa̱dha-sthā̍t | āt | rātrī̍ | vāsa̍ḥ | ta̱nu̱te̱ | si̱masmai̍ |
tat | mi̱trasya̍ | varu̍ṇasya | a̱bhi̱-cakṣe̍ | sūrya̍ḥ | rū̱pam | kṛ̱ṇu̱te̱ | dyoḥ | u̱pa-sthe̍ |
a̱na̱ntam | a̱nyat | ruśa̍t | a̱sya̱ | pāja̍ḥ | kṛ̱ṣṇam | a̱nyat | ha̱rita̍ḥ | sam | bha̱ra̱nti̱ |
a̱dya | de̱vā̱ḥ | ut-i̍tā | sūrya̍sya | niḥ | aṁha̍saḥ | pi̱pṛ̱ta | niḥ | a̱va̱dyāt |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
nāsa̍tyābhyām | ba̱rhiḥ-i̍va | pra | vṛ̱ñje̱ | stomā̍n | i̱ya̱rmi̱ | a̱bhriyā̍-iva | vāta̍ḥ |
yau | arbha̍gāya | vi̱-ma̱dāya̍ | jā̱yām | se̱nā̱-juvā̍ | ni̱-ū̱hatu̍ḥ | rathe̍na |
vī̱ḻu̱patma̍-bhiḥ | ā̱śu̱hema̍-bhiḥ | vā̱ | de̱vānā̍m | vā̱ | jū̱ti-bhi̍ḥ | śāśa̍dānā |
tat | rāsa̍bhaḥ | nā̱sa̱tyā̱ | sa̱hasra̍m | ā̱jā | ya̱masya̍ | pra̱-dhane̍ | ji̱gā̱ya̱ |
tugra̍ḥ | ha̱ | bhu̱jyum | a̱śvi̱nā̱ | u̱da̱-me̱ghe | ra̱yim | na | kaḥ | ci̱t | ma̱mṛ̱-vān | ava̍ | a̱hā̱ḥ |
tam | ū̱ha̱thu̱ḥ | nau̱bhiḥ | ā̱tma̱n-vatī̍bhiḥ | a̱nta̱ri̱kṣa̱prut-bhi̍ḥ | apa̍-udakābhiḥ |
ti̱sraḥ | kṣapa̍ḥ | triḥ | ahā̍ | a̱ti̱vraja̍t-bhiḥ | nāsa̍tyā | bhu̱jyum | ū̱ha̱thu̱ḥ | pa̱ta̱ṅgaiḥ |
sa̱mu̱drasya̍ | dhanva̍n | ā̱rdrasya̍ | pā̱re | tri̱-bhiḥ | rathai̍ḥ | śa̱tapa̍t-bhiḥ | ṣaṭ-a̍śvaiḥ |
a̱nā̱ra̱mbha̱ṇe | tat | a̱vī̱ra̱ye̱thā̱m | a̱nā̱sthā̱ne | a̱gra̱bha̱ṇe | sa̱mu̱dre |
yat | a̱śvi̱nau̱ | ū̱hathu̍ḥ | bhu̱jyum | asta̍m | śa̱ta-a̍ritrān | nāva̍m | ā̱ta̱sthi̱-vāṁsa̍m |
yam | a̱śvi̱nā̱ | da̱dathu̍ḥ | śve̱tam | aśva̍m | a̱gha-a̍śvāya | śaśva̍t | it | sva̱sti |
tat | vā̱m | dā̱tram | mahi̍ | kī̱rtenya̍m | bhū̱t | pai̱dvaḥ | vā̱jī | sada̍m | it | havya̍ḥ | a̱ryaḥ |
yu̱vam | na̱rā̱ | stu̱va̱te | pa̱jri̱yāya̍ | ka̱kṣīva̍te | a̱ra̱da̱ta̱m | pura̍m-dhim |
kā̱ro̱ta̱rāt | śa̱phāt | aśva̍sya | vṛṣṇa̍ḥ | śa̱tam | ku̱mbhān | a̱si̱ñca̱ta̱m | surā̍yāḥ |
hi̱mena̍ | a̱gnim | ghra̱ṁsam | a̱vā̱ra̱ye̱thā̱m | pi̱tu̱-matī̍m | ūrja̍m | a̱smai̱ | a̱dha̱tta̱m |
ṛ̱bīse̍ | atri̍m | a̱śvi̱nā̱ | ava̍-nītam | ut | ni̱nya̱thu̱ḥ | sarva̍-gaṇam | sva̱sti |
parā̍ | a̱va̱tam | nā̱sa̱tyā̱ | a̱nu̱de̱thā̱m | u̱ccā-bu̍dhnam | ca̱kra̱thu̱ḥ | ji̱hma-bā̍ram |
kṣara̍n | āpa̍ḥ | na | pā̱yanā̍ya | rā̱ye | sa̱hasrā̍ya | tṛṣya̍te | gota̍masya |
ju̱ju̱ruṣa̍ḥ | nā̱sa̱tyā̱ | u̱ta | va̱vrim | pra | a̱mu̱ñca̱ta̱m | drā̱pim-i̍va | cyavā̍nāt |
pra | a̱ti̱ra̱ta̱m | ja̱hi̱tasya̍ | āyu̍ḥ | da̱srā̱ | āt | it | pati̍m | a̱kṛ̱ṇu̱ta̱m | ka̱nīnā̍m |
tat | vā̱m | na̱rā̱ | śaṁsya̍m | rādhya̍m | ca̱ | a̱bhi̱ṣṭi̱-mat | nā̱sa̱tyā̱ | varū̍tham |
yat | vi̱dvāṁsā̍ | ni̱dhim-i̍va | apa̍-gūḻham | ut | da̱rśa̱tāt | ū̱pathu̍ḥ | vanda̍nāya |
tat | vā̱m | na̱rā̱ | sa̱naye̍ | daṁsa̍ḥ | u̱gram | ā̱viḥ | kṛ̱ṇo̱mi̱ | ta̱nya̱tuḥ | na | vṛ̱ṣṭim |
da̱dhyaṅ | ha̱ | yat | madhu̍ | ā̱tha̱rva̱ṇaḥ | vā̱m | aśva̍sya | sī̱rṣṇā | pra | yat | ī̱m | u̱vāca̍ |
ajo̍havīt | nā̱sa̱tyā̱ | ka̱rā | vā̱m | ma̱he | yāma̍n | pu̱ru̱-bhu̱jā̱ | pura̍m-dhiḥ |
śru̱tam | tat | śāsu̍ḥ-iva | va̱dhri̱-ma̱tyāḥ | hira̍ṇya-hastam | a̱śvi̱nau̱ | a̱da̱tta̱m |
ā̱snaḥ | vṛka̍sya | varti̍kām | a̱bhīke̍ | yu̱vam | na̱rā̱ | nā̱sa̱tyā̱ | a̱mu̱mu̱kta̱m |
u̱to iti̍ | ka̱vim | pu̱ru̱-bhu̱jā̱ | yu̱vam | ha̱ | kṛpa̍māṇam | a̱kṛ̱ṇu̱ta̱m | vi̱-cakṣe̍ |
ca̱ritra̍m | hi | veḥ-i̍va | acche̍di | pa̱rṇam | ā̱jā | khe̱lasya̍ | pari̍-takmyāyām |
sa̱dyaḥ | jaṅghā̍m | āya̍sīm | vi̱śpalā̍yai | dhane̍ | hi̱te | sarta̍ve | prati̍ | a̱dha̱tta̱m |
śa̱tam | me̱ṣān | vṛ̱kye̍ | ca̱kṣa̱dā̱nam | ṛ̱jra-a̍śvam | tam | pi̱tā | a̱ndham | ca̱kā̱ra̱ |
tasmai̍ | a̱kṣī iti̍ | nā̱sa̱tyā̱ | vi̱-cakṣe̍ | ā | a̱dha̱tta̱m | da̱srā̱ | bhi̱ṣa̱jau̱ | a̱na̱rvan |
ā | vā̱m | ratha̍m | du̱hi̱tā | sūrya̍sya | kārṣma̍-iva | a̱ti̱ṣṭha̱t | arva̍tā | jaya̍ntī |
viśve̍ | de̱vāḥ | anu̍ | a̱ma̱nya̱nta̱ | hṛ̱t-bhiḥ | sam | ū̱m̐ iti̍ | śri̱yā | nā̱sa̱tyā̱ | sa̱ce̱the̱ iti̍ |
yat | ayā̍tam | diva̍ḥ-dāsāya | va̱rtiḥ | bha̱rat-vā̍jāya | a̱śvi̱nā̱ | haya̍ntā |
re̱vat | u̱vā̱ha̱ | sa̱ca̱naḥ | ratha̍ḥ | vā̱m | vṛ̱ṣa̱bhaḥ | ca̱ | śi̱ṁśu̱māra̍ḥ | ca̱ | yu̱ktā |
ra̱yim | su̱-kṣa̱tram | su̱-a̱pa̱tyam | āyu̍ḥ | su̱-vīrya̍m | nā̱sa̱tyā̱ | vaha̍ntā |
ā | ja̱hnāvī̍m | sa-ma̍nasā | upa̍ | vājai̍ḥ | triḥ | ahna̍ḥ | bhā̱gam | dadha̍tīm | a̱yā̱ta̱m |
pari̍-viṣṭam | jā̱hu̱ṣam | vi̱śvata̍ḥ | sī̱m | su̱-gebhi̍ḥ | nakta̍m | ū̱ha̱thu̱ḥ | raja̍ḥ-bhiḥ |
vi̱-bhi̱ndunā̍ | nā̱sa̱tyā̱ | rathe̍na | vi | parva̍tān | a̱ja̱ra̱yū iti̍ | a̱yā̱ta̱m |
eka̍syāḥ | vasto̍ḥ | ā̱va̱ta̱m | raṇā̍ya | vaśa̍m | a̱śvi̱nā̱ | sa̱naye̍ | sa̱hasrā̍ |
niḥ | a̱ha̱ta̱m | du̱cchunā̍ḥ | indra̍-vantā | pṛ̱thu̱-śrava̍saḥ | vṛ̱ṣa̱ṇau̱ | arā̍tīḥ |
śa̱rasya̍ | ci̱t | ā̱rca̱t-kasya̍ | a̱va̱tāt | ā | nī̱cāt | u̱ccā | ca̱kra̱thu̱ḥ | pāta̍ve | vāriti̱ vāḥ |
śa̱yave̍ | ci̱t | nā̱sa̱tyā̱ | śacī̍bhiḥ | jasu̍raye | sta̱rya̍m | pi̱pya̱thu̱ḥ | gām |
a̱va̱sya̱te | stu̱va̱te | kṛ̱ṣṇi̱yāya̍ | ṛ̱ju̱-ya̱te | nā̱sa̱tyā̱ | śacī̍bhiḥ |
pa̱śum | na | na̱ṣṭam-i̍va | darśa̍nāya | vi̱ṣṇā̱pva̍m | da̱da̱thu̱ḥ | viśva̍kāya |
daśa̍ | rātrī̍ḥ | aśi̍vena | nava̍ | dyūn | ava̍-naddham | śna̱thi̱tam | a̱p-su | a̱ntariti̍ |
vi-pru̍tam | re̱bham | u̱dani̍ | pra-vṛ̍ktam | ut | ni̱nya̱thu̱ḥ | soma̍m-iva | sru̱veṇa̍ |
pra | vā̱m | daṁsā̍ṁsi | a̱śvi̱nau̱ | a̱vo̱ca̱m | a̱sya | pati̍ḥ | syā̱m | su̱-gava̍ḥ | su̱-vīra̍ḥ |
u̱ta | paśya̍n | a̱śnu̱van | dī̱rgham | āyu̍ḥ | asta̍m-iva | it | ja̱ri̱māṇa̍m | ja̱ga̱myā̱m |
madhva̍ḥ | soma̍sya | a̱śvi̱nā̱ | madā̍ya | pra̱tnaḥ | hotā̍ | ā | vi̱vā̱sa̱te̱ | vā̱m |
ba̱rhiṣma̍tī | rā̱tiḥ | vi-śri̍tā | gīḥ | i̱ṣā | yā̱ta̱m | nā̱sa̱tyā̱ | upa̍ | vājai̍ḥ |
yaḥ | vā̱m | a̱śvi̱nā̱ | mana̍saḥ | javī̍yān | ratha̍ḥ | su̱-aśva̍ḥ | viśa̍ḥ | ā̱-jigā̍ti |
yena̍ | gaccha̍thaḥ | su̱-kṛta̍ḥ | du̱ro̱ṇam | tena̍ | na̱rā̱ | va̱rtiḥ | a̱smabhya̍m | yā̱ta̱m |
ṛṣi̍m | na̱rau̱ | aṁha̍saḥ | pāñca̍-janyam | ṛ̱bīsā̍t | atri̍m | mu̱ñca̱tha̱ḥ | ga̱ṇena̍ |
mi̱nantā̍ | dasyo̍ḥ | aśi̍vasya | mā̱yāḥ | a̱nu̱-pū̱rvam | vṛ̱ṣa̱ṇā̱ | co̱daya̍ntā |
aśva̍m | na | gū̱ḻham | a̱śvi̱nā̱ | du̱ḥ-evai̍ḥ | ṛṣi̍m | na̱rā̱ | vṛ̱ṣa̱ṇā̱ | re̱bham | a̱p-su |
sam | tam | ri̱ṇī̱tha̱ḥ | vi-pru̍tam | daṁsa̍ḥ-bhiḥ | na | vā̱m | jū̱rya̱nti̱ | pū̱rvyā | kṛ̱tāni̍ |
su̱su̱pvāṁsa̍m | na | niḥ-ṛ̍teḥ | u̱pa-sthe̍ | sūrya̍m | na | da̱srā̱ | tama̍si | kṣi̱yanta̍m |
śu̱bhe | ru̱kmam | na | da̱rśa̱tam | ni-khā̍tam | ut | ū̱pa̱thu̱ḥ | a̱śvi̱nā̱ | vanda̍nāya |
tat | vā̱m | na̱rā̱ | śaṁsya̍m | pa̱jri̱yeṇa̍ | ka̱kṣīva̍tā | nā̱sa̱tyā̱ | pari̍-jman |
śa̱phāt | aśva̍sya | vā̱jina̍ḥ | janā̍ya | śa̱tam | ku̱mbhān | a̱si̱ñca̱ta̱m | madhū̍nām |
yu̱vam | na̱rā̱ | stu̱va̱te | kṛ̱ṣṇi̱yāya̍ | vi̱ṣṇā̱pva̍m | da̱da̱thu̱ḥ | viśva̍kāya |
ghoṣā̍yai | ci̱t | pi̱tṛ̱-sade̍ | du̱ro̱ṇe | pati̍m | jūrya̍ntyai | a̱śvi̱nau̱ | a̱da̱tta̱m |
yu̱vam | śyāvā̍ya | ruśa̍tīm | a̱da̱tta̱m | ma̱haḥ | kṣo̱ṇasya̍ | a̱śvi̱nā̱ | kaṇvā̍ya |
pra̱-vācya̍m | tat | vṛ̱ṣa̱ṇā̱ | kṛ̱tam | vā̱m | yat | nā̱rṣa̱dāya̍ | śrava̍ḥ | a̱dhi̱-adha̍ttam |
pu̱ru | varpā̍ṁsi | a̱śvi̱nā̱ | dadhā̍nā | ni | pe̱dave̍ | ū̱ha̱thu̱ḥ | ā̱śum | aśva̍m |
sa̱ha̱sra̱-sām | vā̱jina̍m | apra̍ti-itam | a̱hi̱-hana̍m | śra̱va̱sya̍m | taru̍tram |
e̱tāni̍ | vā̱m | śra̱va̱syā̍ | su̱dā̱nū̱ iti̍ su-dānū | brahma̍ | ā̱ṅgū̱ṣam | sada̍nam | roda̍syoḥ |
yat | vā̱m | pa̱jrāsa̍ḥ | a̱śvi̱nā̱ | hava̍nte | yā̱tam | i̱ṣā | ca̱ | vi̱duṣe̍ | ca̱ | vāja̍m |
sū̱noḥ | māne̍na | a̱śvi̱nā̱ | gṛ̱ṇā̱nā | vāja̍m | viprā̍ya | bhu̱ra̱ṇā̱ | rada̍ntā |
a̱gastye̍ | brahma̍ṇā | va̱vṛ̱dhā̱nā | sam | vi̱śpalā̍m | nā̱sa̱tyā̱ | a̱ri̱ṇī̱ta̱m |
kuha̍ | yāntā̍ | su̱-stu̱tim | kā̱vyasya̍ | diva̍ḥ | na̱pā̱tā̱ | vṛ̱ṣa̱ṇā̱ | śa̱yu̱-trā |
hira̍ṇyasya-iva | ka̱laśa̍m | ni-khā̍tam | ut | ū̱pa̱thu̱ḥ | da̱śa̱me | a̱śvi̱nā̱ | aha̍n |
yu̱vam | cyavā̍nam | a̱śvi̱nā̱ | jara̍ntam | puna̍ḥ | yuvā̍nam | ca̱kra̱thu̱ḥ | śacī̍bhiḥ |
yu̱voḥ | ratha̍m | du̱hi̱tā | sūrya̍sya | sa̱ha | śri̱yā | nā̱sa̱tyā̱ | a̱vṛ̱ṇī̱ta̱ |
yu̱vam | tugrā̍ya | pū̱rvyebhi̍ḥ | evai̍ḥ | pu̱na̱ḥ-ma̱nyau | a̱bha̱va̱ta̱m | yu̱vā̱nā̱ |
yu̱vam | bhu̱jyum | arṇa̍saḥ | niḥ | sa̱mu̱drāt | vi-bhi̍ḥ | ū̱ha̱thu̱ḥ | ṛ̱jrebhi̍ḥ | aśvai̍ḥ |
ajo̍havīt | a̱śvi̱nā̱ | tau̱gryaḥ | vā̱m | pra-ū̍ḻhaḥ | sa̱mu̱dram | a̱vya̱thiḥ | ja̱ga̱nvān |
niḥ | tam | ū̱ha̱thu̱ḥ | su̱-yujā̍ | rathe̍na | mana̍ḥ-javasā | vṛ̱ṣa̱ṇā̱ | sva̱sti |
ajo̍havīt | a̱śvi̱nā̱ | varti̍kā | vā̱m | ā̱snaḥ | yat | sī̱m | amu̍ñcatam | vṛka̍sya |
vi | ja̱yuṣā̍ | ya̱ya̱thu̱ḥ | sānu̍ | adre̍ḥ | jā̱tam | vi̱ṣvāca̍ḥ | a̱ha̱ta̱m | vi̱ṣeṇa̍ |
śa̱tam | me̱ṣān | vṛ̱kye̍ | ma̱ma̱hā̱nam | tama̍ḥ | pra-nī̍tam | aśi̍vena | pi̱trā |
ā | a̱kṣī iti̍ | ṛ̱jra-a̍śve | a̱śvi̱nau̱ | a̱dha̱tta̱m | jyoti̍ḥ | a̱ndhāya̍ | ca̱kra̱thu̱ḥ | vi̱-cakṣe̍ |
śu̱nam | a̱ndhāya̍ | bhara̍m | a̱hva̱ya̱t | sā | vṛ̱kīḥ | a̱śvi̱nā̱ | vṛ̱ṣa̱ṇā̱ | narā̍ | iti̍ |
jā̱raḥ | ka̱nīna̍ḥ-iva | ca̱kṣa̱dā̱naḥ | ṛ̱jra-a̍śvaḥ | śa̱tam | eka̍m | ca̱ | me̱ṣān |
ma̱hī | vā̱m | ū̱tiḥ | a̱śvi̱nā̱ | ma̱ya̱ḥ-bhūḥ | u̱ta | srā̱mam | dhi̱ṣṇyā̱ | sam | ri̱ṇī̱tha̱ḥ |
atha̍ | yu̱vām | it | a̱hva̱ya̱t | pura̍m-dhiḥ | ā | a̱ga̱ccha̱ta̱m | sī̱m | vṛ̱ṣa̱ṇau̱ | ava̍ḥ-bhiḥ |
adhe̍num | da̱srā̱ | sta̱rya̍m | vi-sa̍ktām | api̍nvatam | śa̱yave̍ | a̱śvi̱nā̱ | gām |
yu̱vam | śacī̍bhiḥ | vi̱-ma̱dāya̍ | jā̱yām | ni | ū̱ha̱thu̱ḥ | pu̱ru̱-mi̱trasya̍ | yoṣā̍m |
yava̍m | vṛke̍ṇa | a̱śvi̱na̱ | vapa̍ntā | iṣa̍m | du̱hantā̍ | manu̍ṣāya | da̱srā̱ |
a̱bhi | dasyu̍m | baku̍reṇa | dhama̍ntā | u̱ru | jyoti̍ḥ | ca̱kra̱thu̱ḥ | āryā̍ya |
ā̱tha̱rva̱ṇāya̍ | a̱śvi̱nā̱ | da̱dhī̱ce | aśvya̍m | śira̍ḥ | prati̍ | ai̱ra̱ya̱ta̱m |
saḥ | vā̱m | madhu̍ | pra | vo̱ca̱t | ṛ̱ta̱-yan | tvā̱ṣṭram | yat | da̱srau̱ | a̱pi̱-ka̱kṣya̍m | vā̱m |
sadā̍ | ka̱vī̱ iti̍ | su̱-ma̱tim | ā | ca̱ke̱ | vā̱m | viśvā̍ḥ | dhiya̍ḥ | a̱śvi̱nā̱ | pra | a̱va̱ta̱m | me̱ |
a̱sme iti̍ | ra̱yim | nā̱sa̱tyā̱ | bṛ̱hanta̍m | a̱pa̱tya̱-sāca̍m | śrutya̍m | ra̱rā̱thā̱m |
hira̍ṇya-hastam | a̱śvi̱nā̱ | rarā̍ṇā | pu̱tram | na̱rā̱ | va̱dhri̱-ma̱tyāḥ | a̱da̱tta̱m |
tridhā̍ | ha̱ | śyāva̍m | a̱śvi̱nā̱ | vi-ka̍stam | ut | jī̱vase̍ | ai̱ra̱ya̱ta̱m | su̱dā̱nū̱ iti̍ su-dānū |
e̱tāni̍ | vā̱m | a̱śvi̱nā̱ | vī̱ryā̍ṇi | pra | pū̱rvyāṇi̍ | ā̱yava̍ḥ | a̱vo̱ca̱n |
brahma̍ | kṛ̱ṇvanta̍ḥ | vṛ̱ṣa̱ṇā̱ | yu̱va-bhyā̍m | su̱-vīrā̍saḥ | vi̱datha̍m | ā | va̱de̱ma̱ |
ā | vā̱m | ratha̍ḥ | a̱śvi̱nā̱ | śye̱na-pa̍tvā | su̱-mṛ̱ḻī̱kaḥ | sva-vā̍n | yā̱tu̱ | a̱rvāṅ |
yaḥ | martya̍sya | mana̍saḥ | javī̍yān | tri̱-va̱ndhu̱raḥ | vṛ̱ṣa̱ṇā̱ | vāta̍-raṁhāḥ |
tri̱-va̱ndhu̱reṇa̍ | tri̱-vṛtā̍ | rathe̍na | tri̱-ca̱kreṇa̍ | su̱-vṛtā̍ | ā | yā̱ta̱m | a̱rvāk |
pinva̍tam | gāḥ | jinva̍tam | arva̍taḥ | na̱ḥ | va̱rdhaya̍tam | a̱śvi̱nā̱ | vī̱ram | a̱sme iti̍ |
pra̱vat-yā̍manā | su̱-vṛtā̍ | rathe̍na | dasrau̍ | i̱mam | śṛ̱ṇu̱ta̱m | śloka̍m | adre̍ḥ |
kim | a̱ṅga | vā̱m | prati̍ | ava̍rtim | gami̍ṣṭhā | ā̱huḥ | viprā̍saḥ | a̱śvi̱nā̱ | pu̱rā̱-jāḥ |
ā | vā̱m | śye̱nāsa̍ḥ | a̱śvi̱nā̱ | va̱ha̱ntu̱ | rathe̍ | yu̱ktāsa̍ḥ | ā̱śava̍ḥ | pa̱ta̱ṅgāḥ |
ye | a̱p-tura̍ḥ | di̱vyāsa̍ḥ | na | gṛdhrā̍ḥ | a̱bhi | praya̍ḥ | nā̱sa̱tyā̱ | vaha̍nti |
ā | vā̱m | ratha̍m | yu̱va̱tiḥ | ti̱ṣṭha̱t | atra̍ | ju̱ṣṭvī | na̱rā̱ | du̱hi̱tā | sūrya̍sya |
pari̍ | vā̱m | aśvā̍ḥ | vapu̍ṣaḥ | pa̱ta̱ṅgāḥ | vaya̍ḥ | va̱ha̱ntu̱ | a̱ru̱ṣāḥ | a̱bhīke̍ |
ut | vanda̍nam | ai̱ra̱ta̱m | da̱ṁsanā̍bhiḥ | ut | re̱bham | da̱srā̱ | vṛ̱ṣa̱ṇā̱ | śacī̍bhiḥ |
niḥ | tau̱gryam | pā̱ra̱ya̱tha̱ḥ | sa̱mu̱drāt | puna̱riti̍ | cyavā̍nam | ca̱kra̱thu̱ḥ | yuvā̍nam |
yu̱vam | atra̍ye | ava̍-nītāya | ta̱ptam | ūrja̍m | o̱māna̍m | a̱śvi̱nau̱ | a̱dha̱tta̱m |
yu̱vam | kaṇvā̍ya | api̍-riptāya | cakṣu̍ḥ | prati̍ | a̱dha̱tta̱m | su̱-stu̱tim | ju̱ju̱ṣā̱ṇā |
yu̱vam | dhe̱num | śa̱yave̍ | nā̱dhi̱tāya̍ | api̍nvatam | a̱śvi̱nā̱ | pū̱rvyāya̍ |
amu̍ñcatam | varti̍kām | aṁha̍saḥ | niḥ | prati̍ | jaṅghā̍m | vi̱śpalā̍yāḥ | a̱dha̱tta̱m |
yu̱vam | śve̱tam | pe̱dave̍ | indra̍-jūtam | a̱hi̱-hana̍m | a̱śvi̱nā̱ | a̱da̱tta̱m | aśva̍m |
jo̱hūtra̍m | a̱ryaḥ | a̱bhi-bhū̍tim | u̱gram | sa̱ha̱sra̱-sām | vṛṣa̍ṇam | vī̱ḻu-a̍ṅgam |
tā | vā̱m | na̱rā̱ | su | ava̍se | su̱-jā̱tā | havā̍mahe | a̱śvi̱nā̱ | nādha̍mānāḥ |
ā | na̱ḥ | upa̍ | vasu̍-matā | rathe̍na | gira̍ḥ | ju̱ṣā̱ṇā | su̱vi̱tāya̍ | yā̱ta̱m |
ā | śye̱nasya̍ | java̍sā | nūta̍nena | a̱sme iti̍ | ya̱ta̱m | nā̱sa̱tyā̱ | sa̱joṣā̍ḥ |
have̍ | hi | vā̱m | a̱śvi̱nā̱ | rā̱ta-ha̍vyaḥ | śa̱śva̱t-ta̱māyā̍ḥ | u̱ṣasa̍ḥ | vi-u̍ṣṭau |
ā | vā̱m | ratha̍m | pu̱ru̱-mā̱yam | ma̱na̱ḥ-juva̍m | jī̱ra-a̍śvam | ya̱jñiya̍m | jī̱vase̍ | hu̱ve̱ |
sa̱hasra̍-ketum | va̱nina̍m | śa̱tat-va̍sum | śru̱ṣṭī̱-vāna̍m | va̱ri̱va̱ḥ-dhām | a̱bhi | praya̍ḥ |
ū̱rdhvā | dhī̱tiḥ | prati̍ | a̱sya̱ | pra-yā̍mani | adhā̍yi | śasma̍n | sam | a̱ya̱nte̱ | ā | diśa̍ḥ |
svadā̍mi | gha̱rmam | prati̍ | ya̱nti̱ | ū̱taya̍ḥ | ā | vā̱m | ū̱rjānī̍ | ratha̍m | a̱śvi̱nā̱ | a̱ru̱ha̱t |
sam | yat | mi̱thaḥ | pa̱spṛ̱dhā̱nāsa̍ḥ | agma̍ta | śu̱bhe | ma̱khāḥ | ami̍tāḥ | jā̱yava̍ḥ | raṇe̍ |
yu̱voḥ | aha̍ | pra̱va̱ṇe | ce̱ki̱te̱ | ratha̍ḥ | yat | a̱śvi̱nā̱ | vaha̍thaḥ | sū̱rim | ā | vara̍m |
yu̱vam | bhu̱jyum | bhu̱ramā̍ṇam | vi-bhi̍ḥ | ga̱tam | svayu̍kti-bhiḥ | ni̱-vaha̍ntā | pi̱tṛ-bhya̍ḥ | ā |
yā̱si̱ṣṭam | va̱rtiḥ | vṛ̱ṣa̱ṇā̱ | vi̱-je̱nya̍m | diva̍ḥ-dāsāya | mahi̍ | ce̱ti̱ | vā̱m | ava̍ḥ |
yu̱voḥ | a̱śvi̱nā̱ | vapu̍ṣe | yu̱vā̱-yuja̍m | ratha̍m | vāṇī̱ iti̍ | ye̱ma̱tu̱ḥ | a̱sya̱ | śardhya̍m |
ā | vā̱m | pa̱ti̱-tvam | sa̱khyāya̍ | ja̱gmuṣī̍ | yoṣā̍ | a̱vṛ̱ṇī̱ta̱ | jenyā̍ | yu̱vām | patī̱ iti̍ |
yu̱vam | re̱bham | pari̍-sūteḥ | u̱ru̱ṣya̱tha̱ḥ | hi̱mena̍ | gha̱rmam | pari̍-taptam | atra̍ye |
yu̱vam | śa̱yoḥ | a̱va̱sam | pi̱pya̱thu̱ḥ | gavi̍ | pra | dī̱rgheṇa̍ | vanda̍naḥ | tā̱ri̱ | āyu̍ṣā |
yu̱vam | vanda̍nam | niḥ-ṛ̍tam | ja̱ra̱ṇyayā̍ | ratha̍m | na | da̱srā̱ | ka̱ra̱ṇā | sam | i̱nva̱tha̱ḥ |
kṣetrā̍t | ā | vipra̍m | ja̱na̱tha̱ḥ | vi̱pa̱nyayā̍ | pra | vā̱m | atra̍ | vi̱dha̱te | da̱ṁsanā̍ | bhu̱va̱t |
aga̍cchatam | kṛpa̍māṇam | pa̱rā̱-vati̍ | pi̱tuḥ | svasya̍ | tyaja̍sā | ni-bā̍dhitam |
sva̍ḥ-vatīḥ | i̱taḥ | ū̱tīḥ | yu̱voḥ | aha̍ | ci̱trāḥ | a̱bhīke̍ | a̱bha̱va̱n | a̱bhiṣṭa̍yaḥ |
u̱ta | syā | vā̱m | madhu̍-mat | makṣi̍kā | a̱ra̱pa̱t | made̍ | soma̍sya | au̱śi̱jaḥ | hu̱va̱nya̱ti̱ |
yu̱vam | da̱dhī̱caḥ | mana̍ḥ | ā | vi̱vā̱sa̱tha̱ḥ | atha̍ | śira̍ḥ | prati̍ | vā̱m | aśvya̍m | va̱da̱t |
yu̱vam | pe̱dave̍ | pu̱ru̱-vāra̍m | a̱śvi̱nā̱ | spṛ̱dhām | śve̱tam | ta̱ru̱tāra̍m | du̱va̱sya̱tha̱ḥ |
śaryai̍ḥ | a̱bhi-dyu̍m | pṛta̍nāsu | du̱stara̍m | ca̱rkṛtya̍m | indra̍m-iva | ca̱rṣa̱ṇi̱-saha̍m |
kā | rā̱dha̱t | hotrā̍ | a̱śvi̱nā̱ | vā̱m | kaḥ | vā̱m | joṣe̍ | u̱bhayo̍ḥ |
ka̱thā | vi̱dhā̱ti̱ | apra̍-cetāḥ |
vi̱dvāṁsau̍ | it | dura̍ḥ | pṛ̱cche̱t | avi̍dvān | i̱tthā | apa̍raḥ | a̱ce̱tāḥ |
nu | ci̱t | nu | marte̍ | akrau̍ |
tā | vi̱dvāṁsā̍ | ha̱vā̱ma̱he̱ | vā̱m | tā | na̱ḥ | vi̱dvāṁsā̍ | manma̍ | vo̱ce̱ta̱m | a̱dya |
pra | ā̱rca̱t | daya̍mānaḥ | yu̱vāku̍ḥ |
vi | pṛ̱cchā̱mi̱ | pā̱kyā̍ | na | de̱vān | vaṣa̍ṭ-kṛtasya | a̱dbhu̱tasya̍ | da̱srā̱ |
pā̱tam | ca̱ | sahya̍saḥ | yu̱vam | ca̱ | rabhya̍saḥ | na̱ḥ |
pra | yā | ghoṣe̍ | bhṛga̍vāṇe | na | śobhe̍ | yayā̍ | vā̱cā | yaja̍ti | pa̱jri̱yaḥ | vā̱m |
pra | i̱ṣa̱-yuḥ | na | vi̱dvān |
śru̱tam | gā̱ya̱tram | taka̍vānasya | a̱ham | ci̱t | hi | ri̱rebha̍ | a̱śvi̱nā̱ | vā̱m |
ā | a̱kṣī iti̍ | śu̱bha̱ḥ | pa̱tī̱ iti̍ | dan |
yu̱vam | hi | āsta̍m | ma̱haḥ | ran | yu̱vam | vā̱ | yat | ni̱ḥ-ata̍taṁsatam |
tā | na̱ḥ | va̱sū̱ iti̍ | su̱-go̱pā | syā̱ta̱m | pā̱tam | na̱ḥ | vṛkā̍t | a̱gha̱-yoḥ |
mā | kasmai̍ | dhā̱ta̱m | a̱bhi | a̱mi̱triṇe̍ | na̱ḥ | mā | a̱kutra̍ | na̱ḥ | gṛ̱hebhya̍ḥ | dhe̱nava̍ḥ | gu̱ḥ |
sta̱na̱-bhuja̍ḥ | aśi̍śvīḥ |
du̱hī̱yan | mi̱tra-dhi̍taye | yu̱vāku̍ | rā̱ye | ca̱ | na̱ḥ | mi̱mī̱tam | vāja̍-vatyai |
i̱ṣe | ca̱ | na̱ḥ | mi̱mī̱ta̱m | dhe̱nu̱-matyai̍ |
a̱śvino̍ḥ | a̱sa̱na̱m | ratha̍m | a̱na̱śvam | vā̱jinī̍-vatoḥ |
tena̍ | a̱ham | bhūri̍ | cā̱ka̱na̱ |
a̱yam | sa̱ma̱ha̱ | mā̱ | ta̱nu̱ | ū̱hyāte̍ | janā̍n | anu̍ |
so̱ma̱-peya̍m | su̱-khaḥ | ratha̍ḥ |
adha̍ | svapna̍sya | niḥ | vi̱de̱ | abhu̍ñjataḥ | ca̱ | re̱vata̍ḥ |
u̱bhā | tā | basri̍ | na̱śya̱ta̱ḥ |
kat | i̱tthā | nṝn | pātra̍m | de̱va̱-ya̱tām | śrava̍t | gira̍ḥ | aṅgi̍rasām | tu̱ra̱ṇyan |
pra | yat | āna̍ṭ | viśa̍ḥ | ā | ha̱rmyasa̍ | u̱ru | kra̱ṁsa̱te̱ | a̱dhva̱re | yaja̍traḥ |
stambhī̍t | ha̱ | dyām | saḥ | dha̱ruṇa̍m | pru̱ṣā̱ya̱t | ṛ̱bhuḥ | vājā̍ya | dravi̍ṇam | nara̍ḥ | goḥ |
anu̍ | sva̱-jām | ma̱hi̱ṣaḥ | ca̱kṣa̱ta̱ | vrām | menā̍m | aśva̍sya | pari̍ | mā̱tara̍m | goḥ |
nakṣa̍t | hava̍m | a̱ru̱ṇīḥ | pū̱rvyam | rāṭ | tu̱raḥ | vi̱śām | aṅgi̍rasām | anu̍ | dyūn |
takṣa̍t | vajra̍m | ni-yu̍tam | ta̱stambha̍t | dyām | catu̍ḥ-pade | naryā̍ya | dvi̱-pāde̍ |
a̱sya | made̍ | sva̱rya̍m | dā̱ḥ | ṛ̱tāya̍ | api̍-vṛtam | u̱sriyā̍ṇām | anī̍kam |
yat | ha̱ | pra̱-sarge̍ | tri̱-ka̱kup | ni̱-varta̍t | apa̍ | druha̍ḥ | mānu̍ṣasya | dura̍ḥ | va̱riti̍ |
tubhya̍m | paya̍ḥ | yat | pi̱tarau̍ | anī̍tām | rādha̍ḥ | su̱-reta̍ḥ | tu̱raṇe̍ | bhu̱ra̱ṇyū iti̍ |
śuci̍ | yat | te̱ | rekṇa̍ḥ | ā | aya̍janta | sa̱ba̱ḥ-dughā̍yāḥ | paya̍ḥ | u̱sriyā̍yāḥ |
adha̍ | pra | ja̱jñe̱ | ta̱raṇi̍ḥ | ma̱ma̱ttu̱ | pra | ro̱ci̱ | a̱syāḥ | u̱ṣasa̍ḥ | na | sūra̍ḥ |
indu̍ḥ | yebhi̍ḥ | āṣṭa̍ | sva̱-idu̍havyaiḥ | sru̱veṇa̍ | si̱ñcan | ja̱raṇā̍ | a̱bhi | dhāma̍ |
su̱-i̱dhmā | yat | va̱na-dhi̍tiḥ | a̱pa̱syāt | sūra̍ḥ | a̱dhva̱re | pari̍ | rodha̍nā | goḥ |
yat | ha̱ | pra̱-bhāsi̍ | kṛtvyā̍n | anu̍ | dyūn | ana̍rviśe | pa̱śu̱-iṣe̍ | tu̱rāya̍ |
a̱ṣṭā | ma̱haḥ | di̱vaḥ | āda̍ḥ | harī̱ iti̍ | i̱ha | dyu̱mna̱-saha̍m | a̱bhi | yo̱dhā̱naḥ | utsa̍m |
hari̍m | yat | te̱ | ma̱ndina̍m | dhu̱kṣan | vṛ̱dhe | go-ra̍bhasam | adri̍-bhiḥ | vā̱tāpya̍m |
tvam | ā̱ya̱sam | prati̍ | va̱rta̱ya̱ḥ | goḥ | di̱vaḥ | aśmā̍nam | upa̍-nītam | ṛbhvā̍ |
kutsā̍ya | yatra̍ | pu̱ru̱-hū̱ta̱ | va̱nvan | śuṣṇa̍m | a̱na̱ntaiḥ | pa̱ri̱-yāsi̍ | va̱dhaiḥ |
pu̱rā | yat | sūra̍ḥ | tama̍saḥ | api̍-iteḥ | tam | a̱dri̱-va̱ḥ | pha̱li̱-gam | he̱tim | a̱sya̱ |
śuṣṇa̍sya | ci̱t | pari̍-hitam | yat | oja̍ḥ | di̱vaḥ | pari̍ | su-gra̍thitam | tat | ā | a̱da̱ritya̍daḥ |
anu̍ | tvā̱ | ma̱hī iti̍ | pāja̍sī̱ iti̍ | a̱ca̱kre iti̍ | dyāvā̱kṣāmā̍ | ma̱da̱tā̱m | i̱ndra̱ | karma̍n |
tvam | vṛ̱tram | ā̱-śayā̍nam | si̱rāsu̍ | ma̱haḥ | vajre̍ṇa | si̱sva̱pa̱ḥ | va̱rāhu̍m |
tvam | i̱ndra̱ | narya̍ḥ | yān | ava̍ḥ | nṝn | tiṣṭha̍ | vāta̍sya | su̱-yuja̍ḥ | vahi̍ṣṭhān |
yam | te̱ | kā̱vyaḥ | u̱śanā̍ | ma̱ndina̍m | dāt | vṛ̱tra̱-hana̍m | pārya̍m | ta̱ta̱kṣa̱ | vajra̍m |
tvam | sūra̍ḥ | ha̱rita̍ḥ | ra̱ma̱ya̱ḥ | nṝn | bhara̍t | ca̱kram | eta̍śaḥ | na | a̱yam | i̱ndra̱ |
pra̱-asya̍ | pā̱ram | na̱va̱tim | nā̱vyā̍nām | api̍ | ka̱rtam | a̱va̱rta̱ya̱ḥ | aya̍jyūn |
tvam | na̱ḥ | a̱syāḥ | i̱ndra̱ | du̱ḥ-hanā̍yāḥ | pā̱hi | va̱jri̱-va̱ḥ | du̱ḥ-i̱tāt | a̱bhīke̍ |
pra | na̱ḥ | vājā̍n | ra̱thya̍ḥ | aśva̍-budhyān | i̱ṣe | ya̱ndhi̱ | śrava̍se | sū̱nṛtā̍yai |
mā | sā | te̱ | a̱smat | su̱-ma̱tiḥ | vi | da̱sa̱t | vāja̍-pramahaḥ | sam | iṣa̍ḥ | va̱ra̱nta̱ |
ā | na̱ḥ | bha̱ja̱ | ma̱gha̱-va̱n | goṣu̍ | a̱ryaḥ | maṁhi̍ṣṭhāḥ | te̱ | sa̱dha̱-māda̍ḥ | syā̱ma̱ |
pra | va̱ḥ | pānta̍m | ra̱ghu̱-ma̱nya̱va̱ḥ | andha̍ḥ | ya̱jñam | ru̱drāya̍ | mī̱ḻhuṣe̍ | bha̱ra̱dhva̱m |
di̱vaḥ | a̱sto̱ṣi̱ | asu̍rasya | vī̱raiḥ | i̱ṣu̱dhyā-i̍va | ma̱ruta̍ḥ | roda̍syoḥ |
patnī̍-iva | pū̱rva-hū̍tim | va̱vṛ̱dhadhyai̍ | u̱ṣasā̱naktā̍ | pu̱ru̱dhā | vidā̍ne̱ iti̍ |
sta̱rīḥ | na | atka̍m | vi-u̍tam | vasā̍nā | sūrya̍sya | śri̱yā | su̱-dṛśī̍ | hira̍ṇyaiḥ |
ma̱mattu̍ | na̱ḥ | pari̍-jmā | va̱sa̱rhā | ma̱mattu̍ | vāta̍ḥ | a̱pām | vṛṣa̍ṇ-vān |
śi̱śī̱tam | i̱ndrā̱pa̱rva̱tā̱ | yu̱vam | na̱ḥ | tat | na̱ḥ | viśve̍ | va̱ri̱va̱sya̱ntu̱ | de̱vāḥ |
u̱ta | tyā | me̱ | ya̱śasā̍ | śve̱ta̱nāyai̍ | vyantā̍ | pāntā̍ | au̱śi̱ja̱ḥ | hu̱vadhyai̍ |
pra | va̱ḥ | napā̍tam | a̱pām | kṛ̱ṇu̱dhva̱m | pra | mā̱tarā̍ | rā̱spi̱nasya̍ | ā̱yoḥ |
ā | va̱ḥ | ru̱va̱ṇyum | au̱śi̱jaḥ | hu̱vadhyai̍ | ghoṣā̍-iva | śaṁsa̍m | arju̍nasya | naṁśe̍ |
pra | va̱ḥ | pū̱ṣṇe | dā̱vane̍ | ā | accha̍ | vo̱ce̱ya̱ | va̱su-tā̍tim | a̱gneḥ |
śru̱tam | me̱ | mi̱trā̱va̱ru̱ṇā̱ | havā̍ | i̱mā | u̱ta | śru̱ta̱m | sada̍ne | vi̱śvata̍ḥ | sī̱m |
śrotu̍ | na̱ḥ | śrotu̍-rātiḥ | su̱-śrotu̍ḥ | su̱-kṣetrā̍ | sindhu̍ḥ | a̱t-bhiḥ |
stu̱ṣe | sā | vā̱m | va̱ru̱ṇa̱ | mi̱tra̱ | rā̱tiḥ | gavā̍m | śa̱tā | pṛ̱kṣa-yā̍meṣu | pa̱jre |
śru̱ta-ra̍the | pri̱ya-ra̍the | dadhā̍nāḥ | sa̱dyaḥ | pu̱ṣṭim | ni̱-ru̱ndhā̱nāsa̍ḥ | a̱gma̱n |
a̱sya | stu̱ṣe̱ | mahi̍-maghasya | rādha̍ḥ | sacā̍ | sa̱ne̱ma̱ | nahu̍ṣaḥ | su̱-vīrā̍ḥ |
jana̍ḥ | yaḥ | pa̱jrebhya̍ḥ | vā̱jinī̍-vān | aśva̍-vataḥ | ra̱thina̍ḥ | mahya̍m | sū̱riḥ |
jana̍ḥ | yaḥ | mi̱trā̱va̱ru̱ṇau̱ | a̱bhi̱-dhruk | a̱paḥ | na | vā̱m | su̱noti̍ | a̱kṣṇa̱yā̱-dhruk |
sva̱yam | saḥ | yakṣma̍m | hṛda̍ye | ni | dha̱tte̱ | āpa̍ | yat | ī̱m | hotrā̍bhiḥ | ṛ̱ta-vā̍ |
saḥ | vrādha̍taḥ | nahu̍ṣaḥ | dam-su̍jūtaḥ | śardha̍ḥ-taraḥ | na̱rām | gū̱rta-śra̍vāḥ |
visṛ̍ṣṭa-rātiḥ | yā̱ti̱ | bā̱ḻha̱-sṛtvā̍ | viśvā̍su | pṛ̱t-su | sada̍m | it | śūra̍ḥ |
adha̍ | gmanta̍ | nahu̍ṣaḥ | hava̍m | sū̱reḥ | śrota̍ | rā̱jā̱na̱ḥ | a̱mṛta̍sya | ma̱ndrā̱ḥ |
na̱bha̱ḥ-juva̍ḥ | yat | ni̱ra̱vasya̍ | rādha̍ḥ | pra-śa̍staye | ma̱hi̱nā | ratha̍-vate |
e̱tam | śardha̍m | dhā̱ma̱ | yasya̍ | sū̱reḥ | iti̍ | a̱vo̱ca̱n | daśa̍-tayasya | naṁśe̍ |
dyu̱mnāni̍ | yeṣu̍ | va̱su-tā̍tiḥ | ra̱ran | viśve̍ | sa̱nva̱ntu̱ | pra̱-bhṛ̱theṣu̍ | vāja̍m |
mandā̍mahe | daśa̍-tayasya | dhā̱seḥ | dviḥ | yat | pañca̍ | bibhra̍taḥ | yanti̍ | annā̍ |
kim | i̱ṣṭa-a̍śvaḥ | i̱ṣṭa-ra̍śmiḥ | e̱te | ī̱śā̱nāsa̍ḥ | taru̍ṣaḥ | ṛ̱ñja̱te̱ | nṝn |
hira̍ṇya-karṇam | ma̱ṇi̱-grī̱va̱m | arṇa̍ḥ | tat | na̱ḥ | viśve̍ | va̱ri̱va̱sya̱ntu̱ | de̱vāḥ |
a̱ryaḥ | gira̍ḥ | sa̱dyaḥ | ā | ja̱gmuṣī̍ḥ | ā | u̱srāḥ | cā̱ka̱ntu̱ | u̱bhaye̍ṣu | a̱sme iti̍ |
ca̱tvāra̍ḥ | mā̱ | ma̱śa̱rśāra̍sya | śiśva̍ḥ | traya̍ḥ | rājña̍ḥ | āya̍vasasya | ji̱ṣṇoḥ |
ratha̍ḥ | vā̱m | mi̱trā̱va̱ru̱ṇā̱ | dī̱rgha-a̍psāḥ | syūma̍-gabhastiḥ | sūra̍ḥ | na | a̱dyau̱t |
pṛ̱thuḥ | ratha̍ḥ | dakṣi̍ṇāyāḥ | a̱yo̱ji̱ | ā | e̱na̱m | de̱vāsa̍ḥ | a̱mṛtā̍saḥ | a̱sthu̱ḥ |
kṛ̱ṣṇāt | ut | a̱sthā̱t | a̱ryā̍ | vi-hā̍yāḥ | ciki̍tsantī | mānu̍ṣāya | kṣayā̍ya |
pūrvā̍ | viśva̍smāt | bhuva̍nāt | a̱bo̱dhi̱ | jaya̍ntī | vāja̍m | bṛ̱ha̱tī | sanu̍trī |
u̱ccā | vi | a̱khya̱t | yu̱va̱tiḥ | pu̱na̱ḥ-bhūḥ | ā | u̱ṣāḥ | a̱ga̱n | pra̱tha̱mā | pū̱rva-hū̍tau |
yat | a̱dya | bhā̱gam | vi̱-bhajā̍si | nṛ-bhya̍ḥ | uṣa̍ḥ | de̱vi̱ | ma̱rtya̱-trā | su̱-jā̱te̱ |
de̱vaḥ | na̱ḥ | atra̍ | sa̱vi̱tā | damū̍nāḥ | anā̍gasaḥ | vo̱ca̱ti̱ | sūryā̍ya |
gṛ̱ham-gṛ̍ham | a̱ha̱nā | yā̱ti̱ | accha̍ | di̱ve-di̍ve | adhi̍ | nāma̍ | dadhā̍nā |
sisā̍santī | dyo̱ta̱nā | śaśva̍t | ā | a̱gā̱t | agra̍m-agram | it | bha̱ja̱te̱ | vasū̍nām |
bhaga̍sya | svasā̍ | varu̍ṇasya | jā̱miḥ | uṣa̍ḥ | sū̱nṛ̱te̱ | pra̱tha̱mā | ja̱ra̱sva̱ |
pa̱ścā | saḥ | da̱dhyā̱ḥ | yaḥ | a̱ghasya̍ | dhā̱tā | jaye̍ma | tam | dakṣi̍ṇayā | rathe̍na |
ut | ī̱ra̱tā̱m | sū̱nṛtā̍ḥ | ut | pura̍m-dhīḥ | ut | a̱gnaya̍ḥ | śu̱śu̱cā̱nāsa̍ḥ | a̱sthu̱ḥ |
spā̱rhā | vasū̍ni | tama̍sā | apa̍-gūḻhā | ā̱viḥ | kṛ̱ṇva̱nti̱ | u̱ṣasa̍ḥ | vi̱-bhā̱tīḥ |
apa̍ | a̱nyat | eti̍ | a̱bhi | a̱nyat | e̱ti̱ | viṣu̍rūpe̱ iti̱ viṣu̍-rūpe | aha̍nī̱ iti̍ | sam | ca̱re̱te̱ iti̍ |
pa̱ri̱-kṣito̍ḥ | tama̍ḥ | a̱nyā | guhā̍ | a̱ka̱ḥ | adyau̍t | u̱ṣāḥ | śośu̍catā | rathe̍na |
sa̱-dṛśī̍ḥ | a̱dya | sa̱-dṛśī̍ḥ | it | ū̱m̐ iti̍ | śvaḥ | dī̱rgham | sa̱ca̱nte̱ | varu̍ṇasya | dhāma̍ |
a̱na̱va̱dyāḥ | tri̱ṁśata̍m | yoja̍nāni | ekā̍-ekā | kratu̍m | pari̍ | ya̱nti̱ | sa̱dyaḥ |
jā̱na̱tī | ahna̍ḥ | pra̱tha̱masya̍ | nāma̍ | śu̱krā | kṛ̱ṣṇāt | a̱ja̱ni̱ṣṭa̱ | śvi̱tī̱cī |
ṛ̱tasya̍ | yoṣā̍ | na | mi̱nā̱ti̱ | dhāma̍ | aha̍ḥ-ahaḥ | ni̱ḥ-kṛ̱tam | ā̱-cara̍ntī |
ka̱nyā̍-iva | ta̱nvā̍ | śāśa̍dānā | eṣi̍ | de̱vi̱ | de̱vam | iya̍kṣamāṇam |
sa̱m-smaya̍mānā | yu̱va̱tiḥ | pu̱rastā̍t | ā̱viḥ | vakṣā̍ṁsi | kṛ̱ṇu̱ṣe̱ | vi̱-bhā̱tī |
su̱-sa̱ṅkā̱śā | mā̱tṛmṛ̍ṣṭā-iva | yoṣā̍ | ā̱viḥ | ta̱nva̍m | kṛ̱ṇu̱ṣe̱ | dṛ̱śe | kam |
bha̱drā | tvam | u̱ṣa̱ḥ | vi̱-ta̱ram | vi | u̱ccha̱ | na | tat | te̱ | a̱nyāḥ | u̱ṣasa̍ḥ | na̱śa̱nta̱ |
aśva̍-vatīḥ | go-ma̍tīḥ | vi̱śva-vā̍rāḥ | yata̍mānāḥ | ra̱śmi-bhi̍ḥ | sūrya̍sya |
parā̍ | ca̱ | yanti̍ | puna̍ḥ | ā | ca̱ | ya̱nti̱ | bha̱drā | nāma̍ | vaha̍mānāḥ | u̱ṣasa̍ḥ |
ṛ̱tasya̍ | ra̱śmim | a̱nu̱-yaccha̍mānā | bha̱dram-bha̍dram | kratu̍m | a̱smāsu̍ | dhe̱hi̱ |
uṣa̍ḥ | na̱ḥ | a̱dya | su̱-havā̍ | vi | u̱ccha̱ | a̱smāsu̍ | rāya̍ḥ | ma̱ghava̍t-su | ca̱ | syu̱riti̍ syuḥ |
u̱ṣāḥ | u̱cchantī̍ | sa̱m-i̱dhā̱ne | a̱gnau | u̱t-yan | sūrya̍ḥ | u̱rvi̱yā | jyoti̍ḥ | a̱śre̱t |
de̱vaḥ | na̱ḥ | atra̍ | sa̱vi̱tā | nu | artha̍m | pra | a̱sā̱vī̱t | dvi̱-pat | pra | catu̍ḥ-pat | i̱tyai |
ami̍natī | daivyā̍ni | vra̱tāni̍ | pra̱-mi̱na̱tī | ma̱nu̱ṣyā̍ | yu̱gāni̍ |
ī̱yuṣī̍ṇām | u̱pa̱mā | śaśva̍tīnām | ā̱-ya̱tī̱nām | pra̱tha̱mā | u̱ṣāḥ | vi | a̱dyau̱t |
e̱ṣā | di̱vaḥ | du̱hi̱tā | prati̍ | a̱da̱rśi̱ | jyoti̍ḥ | vasā̍nā | sa̱ma̱nā | pu̱rastā̍t |
ṛ̱tasya̍ | panthā̍m | anu̍ | e̱ti̱ | sā̱dhu | pra̱jā̱na̱tī-i̍va | na | diśa̍ḥ | mi̱nā̱ti̱ |
upo̱ iti̍ | a̱da̱rśi̱ | śu̱ndhyuva̍ḥ | na | vakṣa̍ḥ | no̱dhāḥ-i̍va | ā̱viḥ | a̱kṛ̱ta̱ | pri̱yāṇi̍ |
a̱dma̱-sat | na | sa̱sa̱taḥ | bo̱dhaya̍ntī | śa̱śva̱t-ta̱mā | ā | a̱gā̱t | puna̍ḥ | ā̱-ī̱yuṣī̍ṇām |
pūrve̍ | ardhe̍ | raja̍saḥ | a̱ptyasya̍ | gavā̍m | jani̍trī | a̱kṛ̱ta̱ | pra | ke̱tum |
vi | ū̱m̐ iti̍ | pra̱tha̱te̱ | vi̱-ta̱ram | varī̍yaḥ | ā | u̱bhā | pṛ̱ṇantī̍ | pi̱troḥ | u̱pa-sthā̍ |
e̱va | it | e̱ṣā | pu̱ru̱-tamā̍ | dṛ̱śe | kam | na | ajā̍mim | na | pari̍ | vṛ̱ṇa̱kti̱ | jā̱mim |
a̱re̱pasā̍ | ta̱nvā̍ | śāśa̍dānā | na | arbhā̍t | īṣa̍te | na | ma̱haḥ | vi̱-bhā̱tī |
a̱bhrā̱tā-i̍va | pu̱ṁsaḥ | e̱ti̱ | pra̱tī̱cī | ga̱rta̱-ā̱rugi̍va | sa̱naye̍ | dhanā̍nām |
jā̱yā-i̍va | patye̍ | u̱śa̱tī | su̱-vāsā̍ḥ | u̱ṣāḥ | ha̱srā-i̍va | ni | ri̱ṇī̱te̱ | apsa̍ḥ |
svasā̍ | svasre̍ | jyāya̍syai | yoni̍m | a̱rai̱k | apa̍ | e̱ti̱ | a̱syā̱ḥ | pra̱ti̱cakṣya̍-iva |
vi̱-u̱cchantī̍ | ra̱śmi-bhi̍ḥ | sūrya̍sya | a̱ñji | a̱ṅkte̱ | sa̱ma̱na̱gāḥ-i̍va | vrāḥ |
ā̱sām | pūrvā̍sām | aha̍-su | svasṝ̍ṇām | apa̍rā | pūrvā̍m | a̱bhi | e̱ti̱ | pa̱ścāt |
tāḥ | pra̱tna̱-vat | navya̍sīḥ | nū̱nam | a̱sme iti̍ | re̱vat | u̱ccha̱ntu̱ | su̱-dinā̍ḥ | u̱ṣasa̍ḥ |
pra | bo̱dha̱ya̱ | u̱ṣa̱ḥ | pṛ̱ṇa̱taḥ | ma̱gho̱ni̱ | abu̍dhyamānāḥ | pa̱ṇaya̍ḥ | sa̱sa̱ntu̱ |
re̱vat | u̱ccha̱ | ma̱ghava̍t-bhyaḥ | ma̱gho̱ni̱ | re̱vat | sto̱tre | sū̱nṛ̱te̱ | ja̱raya̍ntī |
ava̍ | i̱yam | a̱śvai̱t | yu̱va̱tiḥ | pu̱rastā̍t | yu̱ṅkte | gavā̍m | a̱ru̱ṇānā̍m | anī̍kam |
vi | nū̱nam | u̱cchā̱t | asa̍ti | pra | ke̱tuḥ | gṛ̱ham-gṛ̍ham | upa̍ | ti̱ṣṭhā̱te̱ | a̱gniḥ |
ut | te̱ | vaya̍ḥ | ci̱t | va̱sa̱teḥ | a̱pa̱pta̱n | nara̍ḥ | ca̱ | ye | pi̱tu̱-bhāja̍ḥ | vi-u̍ṣṭau |
a̱mā | sa̱te | va̱ha̱si̱ | bhūri̍ | vā̱mam | uṣa̍ḥ | de̱vi̱ | dā̱śuṣe̍ | martyā̍ya |
asto̍ḍhvam | sto̱myā̱ḥ | brahma̍ṇā | me̱ | avī̍vṛdhadhvam | u̱śa̱tīḥ | u̱ṣa̱sa̱ḥ |
yu̱ṣmāka̍m | de̱vī̱ḥ | ava̍sā | sa̱ne̱ma̱ | sa̱ha̱sriṇa̍m | ca̱ | śa̱tina̍m | ca̱ | vāja̍m |
prā̱tariti̍ | ratna̍m | prā̱ta̱ḥ-itvā̍ | da̱dhā̱ti̱ | tam | ci̱ki̱tvān | pra̱ti̱-gṛhya̍ | ni | dha̱tte̱ |
tena̍ | pra̱-jām | va̱rdhaya̍mānaḥ | āyu̍ḥ | rā̱yaḥ | poṣe̍ṇa | sa̱ca̱te̱ | su̱-vīra̍ḥ |
su̱-guḥ | a̱sa̱t | su̱-hi̱ra̱ṇyaḥ | su̱-aśva̍ḥ | bṛ̱hat | a̱smai̱ | vaya̍ḥ | indra̍ḥ | da̱dhā̱ti̱ |
yaḥ | tvā̱ | ā̱-yanta̍m | vasu̍nā | prā̱ta̱ḥ-i̱tva̱ḥ | mu̱kṣīja̍yā-iva | padi̍m | u̱t-si̱nāti̍ |
āya̍m | a̱dya | su̱-kṛta̍m | prā̱taḥ | i̱cchan | i̱ṣṭeḥ | pu̱tram | vasu̍-matā | rathe̍na |
a̱ṁśoḥ | su̱tam | pā̱ya̱ya̱ | ma̱tsa̱rasya̍ | kṣa̱yat-vī̍ram | va̱rdha̱ya̱ | sū̱nṛtā̍bhiḥ |
upa̍ | kṣa̱ra̱nti̱ | sindha̍vaḥ | ma̱ya̱ḥ-bhuva̍ḥ | ī̱jā̱nam | ca̱ | ya̱kṣyamā̍ṇam | ca̱ | dhe̱nava̍ḥ |
pṛ̱ṇanta̍m | ca̱ | papu̍rim | ca̱ | śra̱va̱syava̍ḥ | ghṛ̱tasya̍ | dhārā̍ḥ | upa̍ | ya̱nti̱ | vi̱śvata̍ḥ |
nāka̍sya | pṛ̱ṣṭhe | adhi̍ | ti̱ṣṭha̱ti̱ | śri̱taḥ | yaḥ | pṛ̱ṇāti̍ | saḥ | ha̱ | de̱veṣu̍ | ga̱ccha̱ti̱ |
tasmai̍ | āpa̍ḥ | ghṛ̱tam | a̱rṣa̱nti̱ | sindha̍vaḥ | tasmai̍ | i̱yam | dakṣi̍ṇā | pi̱nva̱te̱ | sadā̍ |
dakṣi̍ṇā-vatām | it | i̱māni̍ | ci̱trā | dakṣi̍ṇā-vatām | di̱vi | sūryā̍saḥ |
dakṣi̍ṇā-vantaḥ | a̱mṛta̍m | bha̱ja̱nte̱ | dakṣi̍ṇā-vantaḥ | pra | ti̱ra̱nte̱ | āyu̍ḥ |
mā | pṛ̱ṇanta̍ḥ | duḥ-i̍tam | ena̍ḥ | ā | a̱ra̱n | mā | jā̱ri̱ṣu̱ḥ | sū̱raya̍ḥ | su̱-vra̱tāsa̍ḥ |
a̱nyaḥ | teṣā̍m | pa̱ri̱-dhiḥ | a̱stu̱ | kaḥ | ci̱t | apṛ̍ṇantam | a̱bhi | sam | ya̱ntu̱ | śokā̍ḥ |
ama̍ndān | stomā̍n | pra | bha̱re̱ | ma̱nī̱ṣā | sindhau̍ | adhi̍ | kṣi̱ya̱taḥ | bhā̱vyasya̍ |
yaḥ | me̱ | sa̱hasra̍m | ami̍mīta | sa̱vān | a̱tūrta̍ḥ | rājā̍ | śrava̍ḥ | i̱cchamā̍naḥ |
śa̱tam | rājña̍ḥ | nādha̍mānasya | ni̱ṣkān | śa̱tam | aśvā̍n | pra-ya̍tān | sa̱dyaḥ | āda̍m |
śa̱tam | ka̱kṣīvā̍n | asu̍rasya | gonā̍m | di̱vi | śrava̍ḥ | a̱jara̍m | ā | ta̱tā̱na̱ |
upa̍ | mā̱ | śyā̱vāḥ | sva̱naye̍na | da̱ttāḥ | va̱dhū-ma̍ntaḥ | daśa̍ | rathā̍saḥ | a̱sthu̱ḥ |
ṣa̱ṣṭiḥ | sa̱hasra̍m | anu̍ | gavya̍m | ā | a̱gā̱t | sana̍t | ka̱kṣīvā̍n | a̱bhi̱-pi̱tve | ahnā̍m |
ca̱tvā̱ri̱ṁśat | daśa̍-rathasya | śoṇā̍ḥ | sa̱hasra̍sya | agre̍ | śreṇi̍m | na̱ya̱nti̱ |
ma̱da̱-cyuta̍ḥ | kṛ̱śa̱na-va̍taḥ | atyā̍n | ka̱kṣīva̍ntaḥ | ut | a̱mṛ̱kṣa̱nta̱ | pa̱jrāḥ |
pūrvā̍m | anu̍ | pra-ya̍tim | ā | da̱de̱ | va̱ḥ | trīn | yu̱ktān | a̱ṣṭau | a̱ri-dhā̍yasaḥ | gāḥ |
su̱-bandha̍vaḥ | ye | vi̱śyā̍ḥ-iva | vrāḥ | ana̍svantaḥ | śrava̍ḥ | aiṣa̍nta | pa̱jrāḥ |
ā-ga̍dhitā | pari̍-gadhitā | yā | ka̱śī̱kā-i̍va | jaṅga̍he |
dadā̍ti | mahya̍m | yādu̍rī | yāśū̍nām | bho̱jyā̍ | śa̱tā |
upa̍-upa | me̱ | parā̍ | mṛ̱śa̱ | mā | me̱ | da̱bhrāṇi̍ | ma̱nya̱thā̱ḥ |
sarvā̍ | a̱ham | a̱smi̱ | ro̱ma̱śā | ga̱ndhārī̍ṇām-iva | a̱vi̱kā |
a̱gnim | hotā̍ram | ma̱nye̱ | dāsva̍ntam | vasu̍m | sū̱num | saha̍saḥ | jā̱ta-ve̍dasam | vipra̍m | na | jā̱ta-ve̍dasam |
yaḥ | ū̱rdhvayā̍ | su̱-a̱dhva̱raḥ | de̱vaḥ | de̱vācyā̍ | kṛ̱pā |
ghṛ̱tasya̍ | vi-bhrā̍ṣṭim | anu̍ | va̱ṣṭi̱ | śo̱ciṣā̍ | ā̱-juhvā̍nasya | sa̱rpiṣa̍ḥ |
yaji̍ṣṭham | tvā̱ | yaja̍mānāḥ | hu̱ve̱ma̱ | jyeṣṭha̍m | aṅgi̍rasām | vi̱pra̱ | manma̍-bhiḥ | vipre̍bhiḥ | śu̱kra̱ | manma̍-bhiḥ |
pari̍jmānam-iva | dyām | hotā̍ram | ca̱rṣa̱ṇī̱nām |
śo̱ciḥ-ke̍śam | vṛṣa̍ṇam | yam | i̱māḥ | viśa̍ḥ | pra | a̱va̱ntu̱ | jū̱taye̍ | viśa̍ḥ |
saḥ | hi | pu̱ru | ci̱t | oja̍sā | vi̱rukma̍tā | dīdyā̍naḥ | bhava̍ti | dru̱ha̱m-ta̱raḥ | pa̱ra̱śuḥ | na | dru̱ha̱m-ta̱raḥ |
vī̱ḻu | ci̱t | yasya̍ | sam-ṛ̍tau | śruva̍t | vanā̍-iva | yat | sthi̱ram |
ni̱ḥ-saha̍māṇaḥ | ya̱ma̱te̱ | na | a̱ya̱te̱ | dha̱nva̱-sahā̍ | na | a̱ya̱te̱ |
dṛ̱ḻhā | ci̱t | a̱smai̱ | anu̍ | du̱ḥ | yathā̍ | vi̱de | teji̍ṣṭhābhiḥ | a̱raṇi̍-bhiḥ | dā̱ṣṭi̱ | ava̍se | a̱gnaye̍ | dā̱ṣṭi̱ | ava̍se |
pra | yaḥ | pu̱rūṇi̍ | gāha̍te | takṣa̍t | vanā̍-iva | śo̱ciṣā̍ |
sthi̱rā | ci̱t | annā̍ | ni | ri̱ṇā̱ti̱ | oja̍sā | ni | sthi̱rāṇi̍ | ci̱t | oja̍sā |
tam | a̱sya̱ | pṛ̱kṣam | upa̍rāsu | dhī̱ma̱hi̱ | nakta̍m | yaḥ | su̱darśa̍-taraḥ | divā̍-tarāt | apra̍-āyuṣe | divā̍-tarāt |
āt | a̱sya̱ | āyu̍ḥ | grabha̍ṇa-vat | vī̱ḻu̱ | śarma̍ | na | sū̱nave̍ |
bha̱ktam | abha̍ktam | ava̍ḥ | vyanta̍ḥ | a̱jarā̍ḥ | a̱gnaya̍ḥ | vyanta̍ḥ | a̱jarā̍ḥ |
saḥ | hi | śardha̍ḥ | na | māru̍tam | tu̱vi̱-svaṇi̍ḥ | apna̍svatīṣu | u̱rvarā̍su | i̱ṣṭani̍ḥ | ārta̍nāsu | i̱ṣṭani̍ḥ |
āda̍t | ha̱vyāni̍ | ā̱-da̱diḥ | ya̱jñasya̍ | ke̱tuḥ | a̱rhaṇā̍ |
adha̍ | sma̱ | a̱sya̱ | harṣa̍taḥ | hṛṣī̍vataḥ | viśve̍ | ju̱ṣa̱nta̱ | panthā̍m | nara̍ḥ | śu̱bhe | na | panthā̍m |
dvi̱tā | yat | ī̱m | kī̱stāsa̍ḥ | a̱bhi-dya̍vaḥ | na̱ma̱syanta̍ḥ | u̱pa̱-voca̍nta | bhṛga̍vaḥ | ma̱thnanta̍ḥ | dā̱śā | bhṛga̍vaḥ |
a̱gniḥ | ī̱śe̱ | vasū̍nām | śuci̍ḥ | yaḥ | dha̱rṇiḥ | e̱ṣā̱m |
pri̱yān | a̱pi̱-dhīn | va̱ni̱ṣī̱ṣṭa̱ | medhi̍raḥ | ā | va̱ni̱ṣī̱śṭa̱ | medhi̍raḥ |
viśvā̍sām | tvā̱ | vi̱śām | pati̍m | ha̱vā̱ma̱he̱ | sarvā̍sām | sa̱mā̱nam | dam-pa̍tim | bhu̱je | sa̱tya-gi̍rvāhasam | bhu̱je |
ati̍thim | mānu̍ṣāṇām | pi̱tuḥ | na | yasya̍ | ā̱sa̱yā |
a̱mī iti̍ | ca̱ | viśve̍ | a̱mṛtā̍saḥ | ā | vaya̍ḥ | ha̱vyā | de̱veṣu̍ | ā | vaya̍ḥ |
tvam | a̱gne̱ | saha̍sā | saha̍n-tamaḥ | śu̱ṣmin-ta̍maḥ | jā̱ya̱se̱ | de̱va-tā̍taye | ra̱yiḥ | na | de̱va-tā̍taye |
śu̱ṣmin-ta̍maḥ | hi | te̱ | mada̍ḥ | dyu̱mnin-ta̍maḥ | u̱ta | kratu̍ḥ |
adha̍ | sma̱ | te̱ | pari̍ | ca̱ra̱nti̱ | a̱ja̱ra̱ | śru̱ṣṭī̱-vāna̍ḥ | na | a̱ja̱ra̱ |
pra | va̱ḥ | ma̱he | saha̍sā | saha̍svate | u̱ṣa̱ḥ-budhe̍ | pa̱śu̱-se | na | a̱gnaye̍ | stoma̍ḥ | ba̱bhū̱tu̱ | a̱gnaye̍ |
prati̍ | yat | ī̱m | ha̱viṣmā̍n | viśvā̍su | kṣāsu̍ | jogu̍ve |
agre̍ | re̱bhaḥ | na | ja̱ra̱te̱ | ṛ̱ṣū̱ṇām | jūrṇi̍ḥ | hotā̍ | ṛ̱ṣū̱ṇām |
saḥ | na̱ḥ | nedi̍ṣṭham | dadṛ̍śānaḥ | ā | bha̱ra̱ | agne̍ | de̱vebhi̍ḥ | sa-ca̍nāḥ | su̱-ce̱tunā̍ | ma̱haḥ | rā̱yaḥ | su̱-ce̱tunā̍ |
mahi̍ | śa̱vi̱ṣṭha̱ | na̱ḥ | kṛ̱dhi̱ | sa̱m-cakṣe̍ | bhu̱je | a̱syai |
mahi̍ | sto̱tṛ-bhya̍ḥ | ma̱gha̱-va̱n | su̱-vīrya̍m | mathī̍ḥ | u̱graḥ | na | śava̍sā |
a̱yam | jā̱ya̱ta̱ | manu̍ṣaḥ | dharī̍maṇi | hotā̍ | yaji̍ṣṭhaḥ | u̱śijā̍m | anu̍ | vra̱tam | a̱gniḥ | svam | anu̍ | vra̱tam |
vi̱śva-śru̍ṣṭiḥ | sa̱khi̱-ya̱te | ra̱yiḥ-i̍va | śra̱va̱sya̱te |
ada̍bdhaḥ | hotā̍ | ni | sa̱da̱t | i̱ḻaḥ | pa̱de | pari̍-vītaḥ | i̱ḻaḥ | pa̱de |
tam | ya̱jña̱-sādha̍m | api̍ | vā̱ta̱yā̱ma̱si̱ | ṛ̱tasya̍ | pa̱thā | nama̍sā | ha̱viṣma̍tā | de̱va-tā̍tā | ha̱viṣma̍tā |
saḥ | na̱ḥ | ū̱rjām | u̱pa̱-ābhṛ̍ti | a̱yā | kṛ̱pā | na | jū̱rya̱ti̱ |
yam | mā̱ta̱riśvā̍ | mana̍ve | pa̱rā̱-vata̍ḥ | de̱vam | bhāriti̱ bhāḥ | pa̱rā̱-vata̍ḥ |
eve̍na | sa̱dyaḥ | pari̍ | e̱ti̱ | pārthi̍vam | mu̱hu̱ḥ-gīḥ | reta̍ḥ | vṛ̱ṣa̱bhaḥ | kani̍kradat | dadha̍t | reta̍ḥ | kani̍kradat |
śa̱tam | cakṣā̍ṇaḥ | a̱kṣa-bhi̍ḥ | de̱vaḥ | vane̍ṣu | tu̱rvaṇi̍ḥ |
sada̍ḥ | dadhā̍naḥ | upa̍reṣu | sānu̍ṣu | a̱gniḥ | pare̍ṣu | sānu̍ṣu |
saḥ | su̱-kratu̍ḥ | pu̱raḥ-hi̍taḥ | dame̍-dame | a̱gniḥ | ya̱jñasya̍ | a̱dhva̱rasya̍ | ce̱ta̱ti̱ | kratvā̍ | ya̱jñasya̍ | ce̱ta̱ti̱ |
kratvā̍ | ve̱dhāḥ | i̱ṣu̱-ya̱te | viśvā̍ | jā̱tāni̍ | pa̱spa̱śe̱ |
yata̍ḥ | ghṛ̱ta̱-śrīḥ | ati̍thiḥ | ajā̍yata | vahni̍ḥ | ve̱dhāḥ | ajā̍yata |
kratvā̍ | yat | a̱sya̱ | tavi̍ṣīṣu | pṛ̱ñcate̍ | a̱gneḥ | ave̍na | ma̱rutā̍m | na | bho̱jyā̍ | i̱ṣi̱rāya̍ | na | bho̱jyā̍ |
saḥ | hi | sma̱ | dāna̍m | inva̍ti | vasū̍nām | ca̱ | ma̱jmanā̍ |
saḥ | na̱ḥ | trā̱sa̱te̱ | du̱ḥ-i̱tāt | a̱bhi̱-hruta̍ḥ | śaṁsā̍t | a̱ghāt | a̱bhi̱-hruta̍ḥ |
viśva̍ḥ | vi-hā̍yāḥ | a̱ra̱tiḥ | vasu̍ḥ | da̱dhe̱ | haste̍ | dakṣi̍ṇe | ta̱raṇi̍ḥ | na | śi̱śra̱tha̱t | śra̱va̱syayā̍ | na | śi̱śra̱tha̱t |
viśva̍smai̱ | it | i̱ṣu̱dhya̱te | de̱va̱-trā | ha̱vyam | ā | ū̱hi̱ṣe̱ |
viśva̍smai | it | su̱-kṛte̍ | vāra̍m | ṛ̱ṇva̱ti̱ | a̱gniḥ | dvārā̍ | vi | ṛ̱ṇva̱ti̱ |
saḥ | mānu̍ṣe | vṛ̱jane̍ | śam-ta̍maḥ | hi̱taḥ | a̱gniḥ | ya̱jñeṣu̍ | jenya̍ḥ | na | vi̱śpati̍ḥ | pri̱yaḥ | ya̱jñeṣu̍ | vi̱śpati̍ḥ |
saḥ | ha̱vyā | mānu̍ṣāṇām | i̱ḻā | kṛ̱tāni̍ | pa̱tya̱te̱ |
saḥ | na̱ḥ | trā̱sa̱te̱ | varu̍ṇasya | dhū̱rteḥ | ma̱haḥ | de̱vasya̍ | dhū̱rteḥ |
a̱gnim | hotā̍ram | ī̱ḻa̱te̱ | vasu̍-dhitim | pri̱yam | ceti̍ṣṭham | a̱ra̱tim | ni | e̱ri̱re̱ | ha̱vya̱-vāha̍m | ni | e̱ri̱re̱ |
vi̱śva-ā̍yum | vi̱śva-ve̍dasam | hotā̍ram | ya̱ja̱tam | ka̱vim |
de̱vāsa̍ḥ | ra̱ṇvam | ava̍se | va̱su̱-yava̍ḥ | gī̱ḥ-bhiḥ | ra̱ṇvam | va̱su̱-yava̍ḥ |
yam | tvam | ratha̍m | i̱ndra̱ | me̱dha-sā̍taye | a̱pā̱kā | santa̍m | i̱ṣi̱ra̱ | pra̱-naya̍si | pra | a̱na̱va̱dya̱ | naya̍si |
sa̱dyaḥ | ci̱t | tam | a̱bhiṣṭa̍ye | kara̍ḥ | vaśa̍ḥ | ca̱ | vā̱jina̍m |
saḥ | a̱smāka̍m | a̱na̱va̱dya̱ | tū̱tu̱jā̱na̱ | ve̱dhasā̍m | i̱mām | vāca̍m | na | ve̱dhasā̍m |
saḥ | śru̱dhi̱ | yaḥ | sma̱ | pṛta̍nāsu | kāsu̍ | ci̱t | da̱kṣāyya̍ḥ | i̱ndra̱ | bhara̍-hūtaye | nṛ-bhi̍ḥ | a̱si̱ | pra-tū̍rtaye | nṛ-bhi̍ḥ |
yaḥ | śūrai̍ḥ | sva1̱̍riti̱ sva̍ḥ | sani̍tā | yaḥ | viprai̍ḥ | vāja̍m | taru̍tā |
tam | ī̱śā̱nāsa̍ḥ | i̱ra̱dha̱nta̱ | vā̱jina̍m | pṛ̱kṣam | atya̍m | na | vā̱jina̍m |
da̱smaḥ | hi | sma̱ | vṛṣa̍ṇam | pinva̍si | tvaca̍m | kam | ci̱t | yā̱vī̱ḥ | a̱raru̍m | śū̱ra̱ | martya̍m | pa̱ri̱-vṛ̱ṇakṣi̍ | martya̍m |
indra̍ | u̱ta | tubhya̍m | tat | di̱ve | tat | ru̱drāya̍ | sva-ya̍śase |
mi̱trāya̍ | voca̍m | varu̍ṇāya | sa̱-pratha̍ḥ | su̱-mṛ̱ḻī̱kāya̍ | sa̱-pratha̍ḥ |
a̱smāka̍m | va̱ḥ | indra̍m | u̱śma̱si̱ | i̱ṣṭaye̍ | sakhā̍ya | vi̱śva-ā̍yum | pra̱-saha̍m | yuja̍m | vāje̍ṣu | pra̱-saha̍m | yuja̍m |
a̱smāka̍m | brahma̍ | ū̱taye̍ | ava̍ | pṛ̱tsuṣu̍ | kāsu̍ | ci̱t |
na̱hi | tvā̱ | śatru̍ḥ | stara̍te | stṛ̱ṇoṣi̍ | yam | viśva̍m | śatru̍m | stṛ̱ṇoṣi̍ | yam |
ni | su | na̱ma̱ | ati̍-matim | kaya̍sya | ci̱t | teji̍ṣṭhābhiḥ | a̱raṇi̍-bhiḥ | na | ū̱ti-bhi̍ḥ | u̱grābhi̍ḥ | u̱gra̱ | ū̱ti-bhi̍ḥ |
neṣi̍ | na̱ḥ | yathā̍ | pu̱rā | a̱ne̱nāḥ | śū̱ra̱ | manya̍se |
viśvā̍ni | pū̱roḥ | apa̍ | pa̱rṣi̱ | vahni̍ḥ | ā̱sā | vahni̍ḥ | na̱ḥ | accha̍ |
pra | tat | vo̱ce̱ya̱m | bhavyā̍ya | inda̍ve | havya̍ḥ | na | yaḥ | i̱ṣa-vā̍n | manma̍ | reja̍ti | ra̱kṣa̱ḥ-hā | manma̍ | reja̍ti |
sva̱yam | saḥ | a̱smat | ā | ni̱daḥ | va̱dhaiḥ | a̱je̱ta̱ | du̱ḥ-ma̱tim |
ava̍ | sra̱ve̱t | a̱gha-śa̍ṁsaḥ | a̱va̱-ta̱ram | ava̍ | kṣu̱dram-i̍va | sra̱ve̱t |
va̱nema̍ | tat | hotra̍yā | ci̱tantyā̍ | va̱nema̍ | ra̱yim | ra̱yi̱-va̱ḥ | su̱-vīrya̍m | ra̱ṇvam | santa̍m | su̱-vīrya̍m |
du̱ḥ-manmā̍nam | su̱mantu̍-bhiḥ | ā | ī̱m | i̱ṣā | pṛ̱cī̱ma̱hi̱ |
ā | sa̱tyābhi̍ḥ | indra̍m | dyu̱mnahū̍ti-bhiḥ | yaja̍tram | dyu̱mnahū̍ti-bhiḥ |
pra-pra̍ | va̱ḥ | a̱sme iti̍ | svaya̍śaḥ-bhiḥ | ū̱tī | pa̱ri̱-va̱rge | indra̍ḥ | du̱ḥ-ma̱tī̱nām | darī̍man | du̱ḥ-ma̱tī̱nām |
sva̱yam | sā | ri̱ṣa̱yadhyai̱ | yā | na̱ḥ | u̱pa̱-ī̱ṣe | a̱traiḥ |
ha̱tā | ī̱m | a̱sa̱t | na | va̱kṣa̱ti̱ | kṣi̱ptā | jū̱rṇiḥ | na | va̱kṣa̱ti̱ |
tvam | na̱ḥ | i̱ndra̱ | rā̱yā | parī̍ṇasā | yā̱hi | pa̱thā | a̱ne̱hasā̍ | pu̱raḥ | yā̱hi | a̱ra̱kṣasā̍ |
saca̍sva | naḥ | pa̱rā̱ke | ā | saca̍sva | a̱sta̱m-ī̱ke | ā |
pā̱hi | na̱ḥ | dū̱rāt | ā̱rāt | a̱bhiṣṭi̍-bhiḥ | sadā̍ | pā̱hi̱ | a̱bhiṣṭi̍-bhiḥ |
tvam | na̱ḥ | i̱ndra̱ | rā̱yā | taru̍ṣasā | u̱gram | ci̱t | tvā̱ | ma̱hi̱mā | sa̱kṣa̱t | ava̍se | ma̱he | mi̱tram | na | ava̍se |
oji̍ṣṭha | trāta̍ḥ | avi̍ta̱riti̍ | ratha̍m | kam | ci̱t | a̱ma̱rtya̱ |
a̱nyam | a̱smat | ri̱ri̱ṣe̱ḥ | kam | ci̱t | a̱dri̱-va̱ḥ | riri̍kṣantam | ci̱t | a̱dri̱-va̱ḥ |
pā̱hi | na̱ḥ | i̱ndra̱ | su̱-stu̱ta̱ | sri̱dhaḥ | a̱va̱-yā̱tā | sada̍m | it | du̱ḥ-ma̱tī̱nām | de̱vaḥ | san | du̱ḥ-ma̱tī̱nām |
ha̱ntā | pā̱pasya̍ | ra̱kṣasa̍ḥ | trā̱tā | vipra̍sya | mā-va̍taḥ |
adha̍ | hi | tvā̱ | ja̱ni̱tā | jīja̍nat | va̱so̱ iti̍ | ra̱kṣa̱ḥ-hana̍m | tvā̱ | jīja̍nat | va̱so̱ iti̍ |
ā | i̱ndra̱ | yā̱hi̱ | upa̍ | na̱ḥ | pa̱rā̱-vata̍ḥ | na | a̱yam | accha̍ | vi̱dathā̍ni-iva | sat-pa̍tiḥ | asta̍m | rājā̍-iva | sat-pa̍tiḥ |
havā̍mahe | tvā̱ | va̱yam | praya̍svantaḥ | su̱te | sacā̍ |
pu̱trāsa̍ḥ | na | pi̱tara̍m | vāja̍-sātaye | maṁhi̍ṣṭham | vāja̍-sātaye |
piba̍ | soma̍m | i̱ndra̱ | su̱vā̱nam | adri̍-bhiḥ | kośe̍na | si̱ktam | a̱va̱tam | na | vaṁsa̍gaḥ | ta̱tṛ̱ṣā̱ṇaḥ | na | vaṁsa̍gaḥ |
madā̍ya | ha̱rya̱tāya̍ | te̱ | tu̱viḥ-ta̍māya | dhāya̍se |
ā | tvā̱ | ya̱ccha̱ntu̱ | ha̱rita̍ḥ | na | sūrya̍m | ahā̍ | viśvā̍-iva | sūrya̍m |
avi̍ndat | di̱vaḥ | ni-hi̍tam | guhā̍ | ni̱-dhim | veḥ | na | garbha̍m | pari̍-vītam | aśma̍ni | a̱na̱nte | a̱ntaḥ | aśma̍ni |
vra̱jam | va̱jrī | gavā̍m-iva | sisā̍san | aṅgi̍raḥ-tamaḥ |
apa̍ | a̱vṛ̱ṇo̱t | iṣa̍ḥ | indra̍ḥ | pari̍-vṛtāḥ | dvāra̍ḥ | iṣa̍ḥ | pari̍-vṛtāḥ |
da̱dṛ̱hā̱ṇaḥ | vajra̍m | indra̍ḥ | gabha̍styoḥ | kṣadma̍-iva | ti̱gmam | asa̍nāya | sam | śya̱t | a̱hi̱-hatyā̍ya | sam | śya̱t |
sa̱m-vi̱vyā̱naḥ | oja̍sā | śava̍ḥ-bhiḥ | i̱ndra̱ | ma̱jmanā̍ |
taṣṭā̍-iva | vṛ̱kṣam | va̱nina̍ḥ | ni | vṛ̱śca̱si̱ | pa̱ra̱śvā-i̍va | ni | vṛ̱śca̱si̱ |
tvam | vṛthā̍ | na̱dya̍ḥ | i̱ndra̱ | sarta̍ve | accha̍ | sa̱mu̱dram | a̱sṛ̱ja̱ḥ | rathā̍n-iva | vā̱ja̱-ya̱taḥ | rathā̍n-iva |
i̱taḥ | ū̱tīḥ | a̱yu̱ñja̱ta̱ | sa̱mā̱nam | artha̍m | akṣi̍tam |
dhe̱nūḥ-i̍va | mana̍ve | vi̱śva-do̍hasaḥ | janā̍ya | vi̱śva-do̍hasaḥ |
i̱mām | te̱ | vāca̍m | va̱su̱-yanta̍ḥ | ā̱yava̍ḥ | ratha̍m | na | dhīra̍ḥ | su̱-apā̍ḥ | a̱ta̱kṣi̱ṣu̱ḥ | su̱mnāya̍ | tvām | a̱ta̱kṣi̱ṣu̱ḥ |
śu̱mbhanta̍ḥ | jenya̍m | yathā̍ | vāje̍ṣu | vi̱pra̱ | vā̱jina̍m |
atya̍m-iva | śava̍se | sā̱taye̍ | dhanā̍ | viśvā̍ | dhanā̍ni | sā̱taye̍ |
bhi̱nat | pura̍ḥ | na̱va̱tim | i̱ndra̱ | pū̱rave̍ | diva̍ḥ-dāsāya | mahi̍ | dā̱śuṣe̍ | nṛ̱to̱ iti̍ | vajre̍ṇa | dā̱śuṣe̍ | nṛ̱to̱ iti̍ |
a̱ti̱thi̱-gvāya̍ | śamba̍ram | gi̱reḥ | u̱graḥ | ava̍ | a̱bha̱ra̱t |
ma̱haḥ | dhanā̍ni | daya̍mānaḥ | oja̍sā | viśvā̍ | dhanā̍ni | oja̍sā |
indra̍ḥ | sa̱mat-su̍ | yaja̍mānam | ārya̍m | pra | ā̱va̱t | viśve̍ṣu | śa̱tam-ū̍tiḥ | ā̱jiṣu̍ | sva̍ḥ-mīḻheṣu | ā̱jiṣu̍ |
mana̍ve | śāsa̍t | a̱vra̱tān | tvaca̍m | kṛ̱ṣṇām | a̱ra̱ndha̱ya̱t |
dhakṣa̍t | na | viśva̍m | ta̱tṛ̱ṣā̱ṇam | o̱ṣa̱ti̱ | ni | a̱rśa̱sā̱nam | o̱ṣa̱ti̱ |
sūra̍ḥ | ca̱kram | pra | vṛ̱ha̱t | jā̱taḥ | oja̍sā | pra̱-pi̱tve | vāca̍m | a̱ru̱ṇaḥ | mu̱ṣā̱ya̱ti̱ | ī̱śā̱naḥ | ā | mu̱ṣā̱ya̱ti̱ |
u̱śanā̍ | yat | pa̱rā̱-vata̍ḥ | aja̍gan | ū̱taye̍ | ka̱ve̱ |
su̱mnāni̍ | viśvā̍ | manu̍ṣā-iva | tu̱rvaṇi̍ḥ | ahā̍ | viśvā̍-iva | tu̱rvaṇi̍ḥ |
saḥ | na̱ḥ | navye̍bhiḥ | vṛ̱ṣa̱-ka̱rma̱n | u̱kthaiḥ | purā̍m | da̱rta̱riti̍ dartaḥ | pā̱yu-bhi̍ḥ | pā̱hi̱ | śa̱gmaiḥ |
di̱va̱ḥ-dā̱sebhi̍ḥ | i̱ndra̱ | stavā̍naḥ | va̱vṛ̱dhī̱thāḥ | aho̍bhiḥ-iva | dyauḥ |
indrā̍ya | hi | dyauḥ | asu̍raḥ | ana̍mnata | indrā̍ya | ma̱hī | pṛ̱thi̱vī | varī̍ma-bhiḥ | dyu̱mna-sā̍tā | varī̍ma-bhiḥ |
indra̍m | viśve̍ | sa̱-joṣa̍saḥ | de̱vāsa̍ḥ | da̱dhi̱re̱ | pu̱raḥ |
indrā̍ya | viśvā̍ | sava̍nāni | mānu̍ṣā | rā̱tāni̍ | sa̱ntu̱ | mānu̍ṣā |
viśve̍ṣu | hi | tvā̱ | sava̍neṣu | tu̱ñjate̍ | sa̱mā̱nam | eka̍m | vṛṣa̍-manyavaḥ | pṛtha̍k | sva1̱̍riti̱ sva̍ḥ | sa̱ni̱ṣyava̍ḥ | pṛtha̍k |
tam | tvā̱ | nāva̍m | na | pa̱rṣaṇi̍m | śū̱ṣasya̍ | dhu̱ri | dhī̱ma̱hi̱ |
indra̍m | na | ya̱jñaiḥ | ci̱taya̍ntaḥ | ā̱yava̍ḥ | stome̍bhiḥ | indra̍m | ā̱yava̍ḥ |
vi | tvā̱ | ta̱ta̱sre̱ | mi̱thu̱nāḥ | a̱va̱syava̍ḥ | vra̱jasya̍ | sā̱tā | gavya̍sya | ni̱ḥ-sṛja̍ḥ | sakṣa̍ntaḥ | i̱ndra̱ | ni̱ḥ-sṛja̍ḥ |
yat | ga̱vyantā̍ | dvā | janā̍ | sva̍ḥ | yantā̍ | sa̱m-ūha̍si |
ā̱viḥ | kari̍krat | vṛṣa̍ṇam | sa̱cā̱-bhuva̍m | vajra̍m | i̱ndra̱ | sa̱cā̱-bhuva̍m |
vi̱duḥ | te̱ | a̱sya | vī̱rya̍sya | pū̱rava̍ḥ | pura̍ḥ | yat | i̱ndra̱ | śāra̍dīḥ | a̱va̱-ati̍raḥ | sa̱sa̱hā̱naḥ | a̱va̱-ati̍raḥ |
śāsa̍ḥ | tam | i̱ndra̱ | martya̍m | aya̍jyum | śa̱va̱sa̱ḥ | pa̱te̱ |
ma̱hīm | a̱mu̱ṣṇā̱ḥ | pṛ̱thi̱vīm | i̱māḥ | a̱paḥ | ma̱nda̱sā̱naḥ | i̱māḥ | a̱paḥ |
āt | it | te̱ | a̱sya | vī̱rya̍sya | ca̱rki̱ra̱n | made̍ṣu | vṛ̱ṣa̱n | u̱śija̍ḥ | yat | āvi̍tha | sa̱khi̱-ya̱taḥ | yat | āvi̍tha |
ca̱kartha̍ | kā̱ram | e̱bhya̱ḥ | pṛta̍nāsu | pra-va̍ntave |
te | a̱nyām-a̍nyām | na̱dya̍m | sa̱ni̱ṣṇa̱ta̱ | śra̱va̱syanta̍ḥ | sa̱ni̱ṣṇa̱ta̱ |
u̱to iti̍ | na̱ḥ | a̱syāḥ | u̱ṣasa̍ḥ | ju̱ṣeta̍ | hi | a̱rkasya̍ | bo̱dhi̱ | ha̱viṣa̍ḥ | havī̍ma-bhiḥ | sva̍ḥ-sātā | havī̍ma-bhiḥ |
yat | i̱ndra̱ | hanta̍ve | mṛdha̍ḥ | vṛṣā̍ | va̱jri̱n | cike̍tasi |
ā | me̱ | a̱sya | ve̱dhasa̍ḥ | navī̍yasaḥ | manma̍ | śru̱dhi̱ | navī̍yasaḥ |
tvam | tam | i̱ndra̱ | va̱vṛ̱dhā̱naḥ | a̱sma̱-yuḥ | a̱mi̱tra̱-yanta̍m | tu̱vi̱-jā̱ta̱ | martya̍m | vajre̍ṇa | śū̱ra̱ | martya̍m |
ja̱hi | yaḥ | na̱ḥ | a̱gha̱-yati̍ | śṛ̱ṇu̱ṣva | su̱śrava̍ḥ-tamaḥ |
ri̱ṣṭam | na | yāma̍n | apa̍ | bhū̱tu̱ | du̱ḥ-ma̱tiḥ | viśvā̍ | apa̍ | bhū̱tu̱ | du̱ḥ-ma̱tiḥ |
tvayā̍ | va̱yam | ma̱gha̱-va̱n | pūrvye̍ | dhane̍ | indra̍tvā-ūtāḥ | sa̱sa̱hyā̱ma̱ | pṛ̱ta̱nya̱taḥ | va̱nu̱yāma̍ | va̱nu̱ṣya̱taḥ |
nedi̍ṣṭhe | a̱smin | aha̍ni | adhi̍ | vo̱ca̱ | nu | su̱nva̱te |
a̱smin | ya̱jñe | vi | ca̱ye̱ma̱ | bhare̍ | kṛ̱tam | vā̱ja̱-yanta̍ḥ | bhare̍ | kṛ̱tam |
sva̱ḥ-je̱ṣe | bhare̍ | ā̱prasya̍ | vakma̍ni | u̱ṣa̱ḥ-budha̍ḥ | svasmi̍n | añja̍si | krā̱ṇasya̍ | svasmi̍n | añja̍si |
aha̍n | indra̍ḥ | yathā̍ | vi̱de | śī̱rṣṇā-śī̍rṣṇā | u̱pa̱-vācya̍ḥ |
a̱sma̱-trā | te̱ | sa̱dhrya̍k | sa̱ntu̱ | rā̱taya̍ḥ | bha̱drāḥ | bha̱drasya̍ | rā̱taya̍ḥ |
tat | tu | praya̍ḥ | pra̱tna-thā̍ | te̱ | śu̱śu̱kva̱nam | yasmi̍n | ya̱jñe | vāra̍m | akṛ̍ṇvata | kṣaya̍m | ṛ̱tasya̍ | vāḥ | a̱si̱ | kṣaya̍m |
vi | tat | vo̱ce̱ḥ | adha̍ | dvi̱tā | a̱ntariti̍ | pa̱śya̱nti̱ | ra̱śmi-bhi̍ḥ |
saḥ | gha̱ | vi̱de̱ | anu̍ | indra̍ḥ | go̱-eṣa̍ṇaḥ | ba̱ndhu̱kṣit-bhya̍ḥ | go̱-eṣa̍ṇaḥ |
nu | i̱tthā | te̱ | pū̱rva-thā̍ | ca̱ | pra̱-vācya̍m | yat | aṅgi̍raḥ-bhyaḥ | avṛ̍ṇoḥ | apa̍ | vra̱jam | indra̍ | śikṣa̍n | apa̍ | vra̱jam |
ā | e̱bhya̱ḥ | sa̱mā̱nyā | di̱śā | a̱smabhya̍m | je̱ṣi̱ | yotsi̍ | ca̱ |
su̱nvat-bhya̍ḥ | ra̱ndha̱ya̱ | kam | ci̱t | a̱vra̱tam | hṛ̱ṇā̱yanta̍m | ci̱t | a̱vra̱tam |
sam | yat | janā̍n | kratu̍-bhiḥ | śūra̍ḥ | ī̱kṣaya̍t | dhane̍ | hi̱te | ta̱ru̱ṣa̱nta̱ | śra̱va̱syava̍ḥ | pra | ya̱kṣa̱nta̱ | śra̱va̱syava̍ḥ |
tasmai̍ | āyu̍ḥ | pra̱jā-va̍t | it | bādhe̍ | a̱rca̱nti̱ | oja̍sā |
indre̍ | o̱kya̍m | di̱dhi̱ṣa̱nta̱ | dhī̱taya̍ḥ | de̱vān | accha̍ | na | dhī̱taya̍ḥ |
yu̱vam | tam | i̱ndrā̱pa̱rva̱tā̱ | pu̱ra̱ḥ-yudhā̍ | yaḥ | na̱ḥ | pṛ̱ta̱nyāt | apa̍ | tam-ta̍m | it | ha̱ta̱m | vajre̍ṇa | tam-ta̍m | it | ha̱ta̱m |
dū̱re | ca̱ttāya̍ | cha̱ntsa̱t | gaha̍nam | yat | ina̍kṣat |
a̱smāka̍m | śatrū̍n | pari̍ | śū̱ra̱ | vi̱śvata̍ḥ | da̱rmā | da̱rṣī̱ṣṭa̱ | vi̱śvata̍ḥ |
u̱bhe iti̍ | pu̱nā̱mi̱ | roda̍sī̱ iti̍ | ṛ̱tena̍ | druha̍ḥ | da̱hā̱mi̱ | sam | ma̱hīḥ | a̱ni̱ndrāḥ |
a̱bhi̱-vlagya̍ | yatra̍ | ha̱tāḥ | a̱mitrā̍ḥ | vai̱la̱-sthā̱nam | pari̍ | tṛ̱ḻhāḥ | aśe̍ran |
a̱bhi̱-vlagya̍ | ci̱t | a̱dri̱-va̱ḥ | śī̱rṣā | yā̱tu̱-matī̍nām |
chi̱ndhi | va̱ṭū̱riṇā̍ | pa̱dā | ma̱hā-va̍ṭūriṇā | pa̱dā |
ava̍ | ā̱sā̱m | ma̱gha̱-va̱n | ja̱hi̱ | śardha̍ḥ | yā̱tu̱-matī̍nām |
vai̱la̱-sthā̱na̱ke | a̱rbha̱ke | ma̱hā-vai̍lasthe | a̱rbha̱ke |
yāsā̍m | ti̱sraḥ | pa̱ñcā̱śata̍ḥ | a̱bhi̱-vla̱ṅgaiḥ | a̱pa̱-ava̍paḥ |
tat | su | te̱ | ma̱nā̱ya̱ti̱ | ta̱kat | su | te̱ | ma̱nā̱ya̱ti̱ |
pi̱śaṅga̍-bhṛṣṭim | a̱mbhṛ̱ṇam | pi̱śāci̍m | i̱ndra̱ | sam | mṛ̱ṇa̱ |
sarva̍m | rakṣa̍ḥ | ni | ba̱rha̱ya̱ |
a̱vaḥ | ma̱haḥ | i̱ndra̱ | da̱dṛ̱hi | śru̱dhi | na̱ḥ | śu̱śoca̍ | hi | dyauḥ | kṣāḥ | na | bhī̱ṣā | a̱dri̱-va̱ḥ | ghṛ̱ṇāt | na | bhī̱ṣā | a̱dri̱-va̱ḥ |
śu̱ṣmin-ta̍maḥ | hi | śu̱ṣmi-bhi̍ḥ | va̱dhaiḥ | u̱grebhi̍ḥ | īya̍se |
apu̍ruṣa-ghnaḥ | a̱pra̱ti̱-i̱ta̱ | śū̱ra̱ | satva̍-bhiḥ | tri̱-sa̱ptaiḥ | śū̱ra̱ | satva̍-bhiḥ |
va̱noti̍ | hi | su̱nvan | kṣaya̍m | parī̍ṇasaḥ | su̱nvā̱naḥ | hi | sma̱ | yaja̍ti | ava̍ | dviṣa̍ḥ | de̱vānā̍m | ava̍ | dviṣa̍ḥ |
su̱nvā̱naḥ | it | si̱sā̱sa̱ti̱ | sa̱hasrā̍ | vā̱jī | avṛ̍taḥ |
su̱nvā̱nāya̍ | indra̍ḥ | da̱dā̱ti̱ | ā̱-bhuva̍m | ra̱yim | da̱dā̱ti̱ | ā̱-bhuva̍m |
ā | tvā̱ | juva̍ḥ | ra̱ra̱hā̱ṇāḥ | a̱bhi | praya̍ḥ | vāyo̱ iti̍ | vaha̍ntu | i̱ha | pū̱rva-pī̍taye | soma̍sya | pū̱rva-pī̍taye |
ū̱rdhvā | te̱ | anu̍ | sū̱nṛtā̍ | mana̍ḥ | ti̱ṣṭha̱tu̱ | jā̱na̱tī |
ni̱yutva̍tā | rathe̍na | ā | yā̱hi̱ | dā̱vane̍ | vāyo̱ iti̍ | ma̱khasya̍ | dā̱vane̍ |
manda̍ntu | tvā̱ | ma̱ndina̍ḥ | vāyo̱ iti̍ | inda̍vaḥ | a̱smat | krā̱ṇāsa̍ḥ | su-kṛ̍tāḥ | a̱bhi-dya̍vaḥ | go-bhi̍ḥ | krā̱ṇāḥ | a̱bhi-dya̍vaḥ |
yat | ha̱ | krā̱ṇāḥ | i̱radhyai̍ | dakṣa̍m | saca̍nte | ū̱taya̍ḥ |
sa̱dhrī̱cī̱nāḥ | ni̱-yuta̍ḥ | dā̱vane̍ | dhiya̍ḥ | upa̍ | bru̱va̱te̱ | ī̱m | dhiya̍ḥ |
vā̱yuḥ | yu̱ṅkte̱ | rohi̍tā | vā̱yuḥ | a̱ru̱ṇā | vā̱yuḥ | rathe̍ | a̱ji̱rā | dhu̱ri | voḻha̍ve | vahi̍ṣṭhā | dhu̱ri | voḻha̍ve |
pra | bo̱dha̱ya̱ | pura̍m-dhim | jā̱raḥ | ā | sa̱sa̱tīm-i̍va |
pra | ca̱kṣa̱ya̱ | roda̍sī̱ iti̍ | vā̱sa̱ya̱ | u̱ṣasa̍ḥ | śrava̍se | vā̱sa̱ya̱ | u̱ṣasa̍ḥ |
tubhya̍m | u̱ṣasa̍ḥ | śuca̍yaḥ | pa̱rā̱-vati̍ | bha̱drā | vastrā̍ | ta̱nva̱te̱ | dam-su̍ | ra̱śmiṣu̍ | ci̱trā | navye̍ṣu | ra̱śmiṣu̍ |
tubhya̍m | dhe̱nuḥ | sa̱ba̱ḥ-dughā̍ | viśvā̍ | vasū̍ni | do̱ha̱te̱ |
aja̍nayaḥ | ma̱ruta̍ḥ | va̱kṣaṇā̍bhyaḥ | di̱vaḥ | ā | va̱kṣaṇā̍bhyaḥ |
tubhya̍m | śu̱krāsa̍ | śuca̍yaḥ | tu̱ra̱ṇyava̍ḥ | made̍ṣu | u̱grāḥ | i̱ṣa̱ṇa̱nta̱ | bhu̱rvaṇi̍ | a̱pām | i̱ṣa̱nta̱ | bhu̱rvaṇi̍ |
tvām | tsā̱rī | dasa̍mānaḥ | bhaga̍m | ī̱ṭṭe̱ | ta̱kva̱-vīye̍ |
tvam | viśva̍smāt | bhuva̍nāt | pā̱si̱ | dharma̍ṇā | a̱su̱ryā̍t | pā̱si̱ | dharma̍ṇā |
tvam | na̱ḥ | vā̱yo̱ iti̍ | e̱ṣā̱m | apū̍rvyaḥ | somā̍nām | pra̱tha̱maḥ | pī̱tim | a̱rha̱si̱ | su̱tānā̍m | pī̱tim | a̱rha̱si̱ |
u̱to iti̍ | vi̱hutma̍tīnām | vi̱śām | va̱va̱rjuṣī̍ṇām |
viśvā̍ḥ | it | te̱ | dhe̱nava̍ḥ | du̱hre̱ | ā̱-śira̍m | ghṛ̱tam | du̱hra̱te̱ | ā̱-śira̍m |
stī̱rṇam | ba̱rhiḥ | upa̍ | na̱ḥ | yā̱hi̱ | vī̱taye̍ | sa̱hasre̍ṇa | ni̱-yutā̍ | ni̱yu̱tva̱te̱ | śa̱tinī̍bhiḥ | ni̱yu̱tva̱te̱ |
tubhya̍m | hi | pū̱rva-pī̍taye | de̱vāḥ | de̱vāya̍ | ye̱mi̱re |
pra | te̱ | su̱tāsa̍ḥ | madhu̍-mantaḥ | a̱sthi̱ra̱n | madā̍ya | kratve̍ | a̱sthi̱ra̱n |
tubhya̍ | a̱yam | soma̍ḥ | pari̍-pūtaḥ | adri̍-bhiḥ | spā̱rhā | vasā̍naḥ | pari̍ | kośa̍m | a̱rṣa̱ti̱ | śu̱krā | vasā̍naḥ | a̱rṣa̱ti̱ |
tava̍ | a̱yam | bhā̱gaḥ | ā̱yuṣu̍ | soma̍ḥ | de̱veṣu̍ | hū̱ya̱te̱ |
vaha̍ | vā̱yo̱ iti̍ | ni̱-yuta̍ḥ | yā̱hi̱ | a̱sma̱-yuḥ | ju̱ṣā̱ṇaḥ | yā̱hi̱ | a̱sma̱-yuḥ |
ā | na̱ḥ | ni̱yut-bhi̍ḥ | śa̱tinī̍bhiḥ | a̱dhva̱ram | sa̱ha̱sriṇī̍bhiḥ | upa̍ | yā̱hi̱ | vī̱taye̍ | vāyo̱ iti̍ | ha̱vyāni̍ | vī̱taye̍ |
tava̍ | a̱yam | bhā̱gaḥ | ṛ̱tviya̍ḥ | sa-ra̍śmiḥ | sūrye̍ | sacā̍ |
a̱dhva̱ryu-bhi̍ḥ | bhara̍māṇāḥ | a̱ya̱ṁsa̱ta̱ | vāyo̱ iti̍ | śu̱krāḥ | a̱ya̱ṁsa̱ta̱ |
ā | vā̱m | ratha̍ḥ | ni̱yutvā̍n | va̱kṣa̱t | ava̍se | a̱bhi | prayā̍ṁsi | su-dhi̍tāni | vī̱taye̍ | vāyo̱ iti̍ | ha̱vyāni̍ | vī̱taye̍ |
piba̍tam | madhva̍ḥ | andha̍saḥ | pū̱rva̱-peya̍m | hi | vā̱m | hi̱tam |
vāyo̱ iti̍ | ā | ca̱ndreṇa̍ | rādha̍sā | ā | ga̱ta̱m | indra̍ḥ | ca̱ | rādha̍sā | ā | ga̱ta̱m |
ā | vā̱m | dhiya̍ḥ | va̱vṛ̱tyu̱ḥ | a̱dhva̱rān | upa̍ | i̱mam | indu̍m | ma̱rmṛ̱ja̱nta̱ | vā̱jina̍m | ā̱śum | atya̍m | na | vā̱jina̍m |
teṣā̍m | pi̱ba̱ta̱m | a̱sma̱yū itya̍sma̱-yū | ā | na̱ḥ | ga̱nta̱m | i̱ha | ū̱tyā |
indra̍vāyū̱ iti̍ | su̱tānā̍m | adri̍-bhiḥ | yu̱vam | madā̍ya | vā̱ja̱-dā̱ | yu̱vam |
i̱me | vā̱m | somā̍ḥ | a̱p-su | ā | su̱tāḥ | i̱ha | a̱dhva̱ryu-bhi̍ḥ | bhara̍māṇāḥ | a̱ya̱ṁsa̱ta̱ | vāyo̱ iti̍ | śu̱krāḥ | a̱ya̱ṁsa̱ta̱ |
e̱te | vā̱m | a̱bhi | a̱sṛ̱kṣa̱ta̱ | ti̱raḥ | pa̱vitra̍m | ā̱śava̍ḥ |
yu̱vā̱-yava̍ḥ | ati̍ | romā̍ṇi | a̱vyayā̍ | somā̍saḥ | ati̍ | a̱vyayā̍ |
ati̍ | vā̱yo̱ iti̍ | sa̱sa̱taḥ | yā̱hi̱ | śaśva̍taḥ | yatra̍ | grāvā̍ | vada̍ti | tatra̍ | ga̱ccha̱ta̱m | gṛ̱ham | indra̍ḥ | ca̱ | ga̱ccha̱ta̱m |
vi | sū̱nṛtā̍ | dadṛ̍śe | rīya̍te | ghṛ̱tam | ā | pū̱rṇayā̍ | ni̱-yutā̍ | yā̱tha̱ḥ | a̱dhva̱ram | indra̍ḥ | ca̱ | yā̱tha̱ḥ | a̱dhva̱ram |
atra̍ | aha̍ | tat | va̱he̱the̱ iti̍ | madhva̍ḥ | ā-hu̍tim | yam | a̱śva̱ttham | u̱pa̱-tiṣṭha̍nta | jā̱yava̍ḥ | a̱sme iti̍ | te | sa̱ntu̱ | jā̱yava̍ḥ |
sā̱kam | gāva̍ḥ | suva̍te | pacya̍te | yava̍ḥ | na | te̱ | vā̱yo̱ iti̍ | upa̍ | da̱sya̱nti̱ | dhe̱nava̍ḥ | na | apa̍ | da̱sya̱nti̱ | dhe̱nava̍ḥ |
i̱me | ye | te̱ | su | vā̱yo̱ iti̍ | bā̱hu-o̍jasaḥ | a̱ntaḥ | na̱dī iti̍ | te̱ | pa̱taya̍nti | u̱kṣaṇa̍ḥ | mahi̍ | vrādha̍ntaḥ | u̱kṣaṇa̍ḥ |
dhanva̍n | ci̱t | ye | a̱nā̱śava̍ḥ | jī̱rāḥ | ci̱t | agi̍rā-okasaḥ |
sūrya̍sya-iva | ra̱śmaya̍ḥ | du̱ḥ-ni̱yanta̍vaḥ | hasta̍yoḥ | du̱ḥ-ni̱yanta̍vaḥ |
pra | su | jyeṣṭha̍m | ni̱-ci̱rābhyā̍m | bṛ̱hat | nama̍ḥ | ha̱vyam | ma̱tim | bha̱ra̱ta̱ | mṛ̱ḻa̱yat-bhyā̍m | svādi̍ṣṭham | mṛ̱ḻa̱yat-bhyā̍m |
tā | sa̱m-rājā̍ | ghṛ̱tāsu̍tī̱ iti̍ ghṛ̱ta-ā̍sutī | ya̱jñe-ya̍jñe | upa̍-stutā |
atha̍ | e̱no̱ḥ | kṣa̱tram | na | kuta̍ḥ | ca̱na | ā̱-dhṛṣe̍ | de̱va̱-tvam | nu | ci̱t | ā̱-dhṛṣe̍ |
ada̍rśi | gā̱tuḥ | u̱rave̍ | varī̍yasī | panthā̍ḥ | ṛ̱tasya̍ | sam | a̱ya̱ṁsta̱ | ra̱śmi-bhi̍ḥ | cakṣu̍ḥ | bhaga̍sya | ra̱śmi-bhi̍ḥ |
dyu̱kṣam | mi̱trasya̍ | sāda̍nam | a̱rya̱mṇaḥ | varu̍ṇasya | ca̱ |
atha̍ | da̱dhā̱te̱ iti̍ | bṛ̱hat | u̱kthya̍m | vaya̍ḥ | u̱pa̱-stutya̍m | bṛ̱hat | vaya̍ḥ |
jyoti̍ṣmatīm | adi̍tim | dhā̱ra̱yat-kṣi̍tim | sva̍ḥ-vatīm | ā | sa̱ce̱te̱ iti̍ | di̱ve-di̍ve | jā̱gṛ̱-vāṁsā̍ | di̱ve-di̍ve |
jyoti̍ṣmat | kṣa̱tram | ā̱śā̱te̱ iti̍ | ā̱di̱tyā | dānu̍naḥ | patī̱ iti̍ |
mi̱traḥ | tayo̍ḥ | varu̍ṇaḥ | yā̱ta̱yat-ja̍naḥ | a̱rya̱mā | yā̱ta̱yat-ja̍naḥ |
a̱yam | mi̱trāya̍ | varu̍ṇāya | śam-ta̍maḥ | soma̍ḥ | bhū̱tu̱ | a̱va̱-pāne̍ṣu | ā-bha̍gaḥ | de̱vaḥ | de̱veṣu̍ | ā-bha̍gaḥ |
tam | de̱vāsa̍ḥ | ju̱ṣe̱ra̱ta̱ | viśve̍ | a̱dya | sa̱-joṣa̍saḥ |
tathā̍ | rā̱jā̱nā̱ | ka̱ra̱tha̱ḥ | yat | īma̍he | ṛta̍-vānā | yat | īma̍he |
yaḥ | mi̱trāya̍ | varu̍ṇāya | avi̍dhat | jana̍ḥ | a̱na̱rvāṇa̍m | tam | pari̍ | pā̱ta̱ḥ | aṁha̍saḥ | dā̱śvāṁsa̍m | marta̍m | aṁha̍saḥ |
tam | a̱rya̱mā | a̱bhi | ra̱kṣa̱ti̱ | ṛ̱ju̱-yanta̍m | anu̍ | vra̱tam |
u̱kthaiḥ | yaḥ | e̱no̱ḥ | pa̱ri̱-bhūṣa̍ti | vra̱tam | stomai̍ḥ | ā̱-bhūṣa̍ti | vra̱tam |
nama̍ḥ | di̱ve | bṛ̱ha̱te | roda̍sībhyām | mi̱trāya̍ | vo̱ca̱m | varu̍ṇāya | mī̱ḻhuṣe̍ | su̱-mṛ̱ḻī̱kāya̍ | mī̱ḻhuṣe̍ |
indra̍m | a̱gnim | upa̍ | stu̱hi̱ | dyu̱kṣam | a̱rya̱maṇa̍m | bhaga̍m |
jyok | jīva̍ntaḥ | pra̱-jayā̍ | sa̱ce̱ma̱hi̱ | soma̍sya | ū̱tī | sa̱ce̱ma̱hi̱ |
ū̱tī | de̱vānā̍m | va̱yam | indra̍-vantaḥ | ma̱ṁsī̱mahi̍ | sva-ya̍śasaḥ | ma̱rut-bhi̍ḥ |
a̱gniḥ | mi̱traḥ | varu̍ṇaḥ | śarma̍ | ya̱ṁsa̱n | tat | a̱śyā̱ma̱ | ma̱gha-vā̍naḥ | va̱yam | ca̱ |
su̱ṣu̱ma | ā | yā̱ta̱m | adri̍-bhiḥ | go-śrī̍tāḥ | ma̱tsa̱rāḥ | i̱me | somā̍saḥ | ma̱tsa̱rāḥ | i̱me |
ā | rā̱jā̱nā̱ | di̱vi̱-spṛ̱śā̱ | a̱sma̱-trā | ga̱nta̱m | upa̍ | na̱ḥ |
i̱me | vā̱m | mi̱trā̱va̱ru̱ṇā̱ | go-ā̍śiraḥ | somā̍ḥ | śu̱krāḥ | go-ā̍śiraḥ |
i̱me | ā | yā̱ta̱m | inda̍vaḥ | somā̍saḥ | dadhi̍-āśiraḥ | su̱tāsa̍ḥ | dadhi̍-āśiraḥ |
u̱ta | vā̱m | u̱ṣasa̍ḥ | bu̱dhi | sā̱kam | sūrya̍sya | ra̱śmi-bhi̍ḥ |
su̱taḥ | mi̱trāya̍ | varu̍ṇāya | pī̱taye̍ | cāru̍ḥ | ṛ̱tāya̍ | pī̱taye̍ |
tām | vā̱m | dhe̱num | na | vā̱sa̱rīm | a̱ṁśum | du̱ha̱nti̱ | adri̍-bhiḥ | soma̍m | du̱ha̱nti̱ | adri̍-bhiḥ |
a̱sma̱-trā | ga̱nta̱m | upa̍ | na̱ḥ | a̱rvāñcā̍ | soma̍-pītaye |
a̱yam | vā̱m | mi̱trā̱va̱ru̱ṇā̱ | nṛ-bhi̍ḥ | su̱taḥ | soma̍ḥ | ā | pī̱taye̍ | su̱taḥ |
pra-pra̍ | pū̱ṣṇaḥ | tu̱vi̱-jā̱tasya̍ | śa̱sya̱te̱ | ma̱hi̱-tvam | a̱sya̱ | ta̱vasa̍ḥ | na | ta̱nda̱te̱ | sto̱tram | a̱sya̱ | na | ta̱nda̱te̱ |
arcā̍mi | su̱mna̱-yan | a̱ham | anti̍-ūtim | ma̱ya̱ḥ-bhuva̍m |
viśva̍sya | yaḥ | mana̍ḥ | ā̱-yu̱yu̱ve | ma̱khaḥ | de̱vaḥ | ā̱-yu̱yu̱ve | ma̱khaḥ |
pra | hi | tvā̱ | pū̱ṣa̱n | a̱ji̱ram | na | yāma̍ni | stome̍bhiḥ | kṛ̱ṇve | ṛ̱ṇava̍ḥ | yathā̍ | mṛdha̍ḥ | uṣṭra̍ḥ | na | pī̱pa̱ra̱ḥ | mṛdha̍ḥ |
hu̱ve | yat | tvā̱ | ma̱ya̱ḥ-bhuva̍m | de̱vam | sa̱khyāya̍ | martya̍ḥ |
a̱smāka̍m | ā̱ṅgū̱ṣān | dyu̱mnina̍ḥ | kṛ̱dhi̱ | vāje̍ṣu | dyu̱mnina̍ḥ | kṛ̱dhi̱ |
yasya̍ | te̱ | pū̱ṣa̱n | sa̱khye | vi̱pa̱nyava̍ḥ | kratvā̍ | ci̱t | santa̍ḥ | ava̍sā | bu̱bhu̱jri̱re | iti̍ | kratvā̍ | bu̱bhu̱jri̱re |
tām | anu̍ | tvā̱ | navī̍yasīm | ni̱-yuta̍m | rā̱yaḥ | ī̱ma̱he̱ |
ahe̍ḻamānaḥ | u̱ru̱-śa̱ṁsa̱ | sarī̍ | bha̱va̱ | vāje̍-vāje | sarī̍ | bha̱va̱ |
a̱syāḥ | ū̱m̐ iti̍ | su | na̱ḥ | upa̍ | sā̱taye̍ | bhu̱va̱ḥ | ahe̍ḻamānaḥ | ra̱ri̱-vān | a̱ja̱-a̱śva̱ | śra̱va̱sya̱tām | a̱ja̱-a̱śva̱ |
o iti̍ | su | tvā̱ | va̱vṛ̱tī̱ma̱hi̱ | stome̍bhiḥ | da̱sma̱ | sā̱dhu-bhi̍ḥ |
na̱hi | tvā̱ | pū̱ṣa̱n | a̱ti̱-manye̍ | ā̱ghṛ̱ṇe̱ | na | te̱ | sa̱khyam | a̱pa̱-hnu̱ve |
astu̍ | śrauṣa̍ṭ | pu̱raḥ | a̱gnim | dhi̱yā | da̱dhe̱ | ā | nu | tat | śardha̍ḥ | di̱vyam | vṛ̱ṇī̱ma̱he̱ | i̱ndra̱vā̱yū iti̍ | vṛ̱ṇī̱ma̱he̱ |
yat | ha̱ | krā̱ṇā | vi̱vasva̍ti | nābhā̍ | sa̱m-dāyi̍ | navya̍sī |
adha̍ | pra | su | na̱ḥ | upa̍ | ya̱ntu̱ | dhī̱taya̍ḥ | de̱vān | accha̍ | na | dhī̱taya̍ḥ |
yat | ha̱ | tyat | mi̱trā̱va̱ru̱ṇau̱ | ṛ̱tāt | adhi̍ | ā̱da̱dāthe̱ ityā̍-da̱dāthe̍ | anṛ̍tam | svena̍ | ma̱nyunā̍ | dakṣa̍sya | svena̍ | ma̱nyunā̍ |
yu̱voḥ | i̱tthā | adhi̍ | sadma̍-su | apa̍śyāma | hi̱ra̱ṇyaya̍m |
dhī̱bhiḥ | ca̱na | mana̍sā | svebhi̍ḥ | a̱kṣa-bhi̍ḥ | soma̍sya | svebhi̍ḥ | a̱kṣa-bhi̍ḥ |
yu̱vām | stome̍bhiḥ | de̱va̱-yanta̍ḥ | a̱śvi̱nā̱ | ā̱śra̱vaya̍ntaḥ-iva | śloka̍m | ā̱yava̍ḥ | yu̱vām | ha̱vyā | a̱bhi | ā̱yava̍ḥ |
yu̱voḥ | viśvā̍ḥ | adhi̍ | śriya̍ḥ | pṛkṣa̍ḥ | ca̱ | vi̱śva̱-ve̱da̱sā̱ |
pru̱ṣā̱yante̍ | vā̱m | pa̱vaya̍ḥ | hi̱ra̱ṇyaye̍ | rathe̍ | da̱srā̱ | hi̱ra̱ṇyaye̍ |
ace̍ti | da̱srā̱ | vi | ū̱m̐ iti̍ | nāka̍m | ṛ̱ṇva̱tha̱ḥ | yu̱ñjate̍ | vā̱m | ra̱tha̱-yuja̍ḥ | divi̍ṣṭiśu | a̱dhva̱smāna̍ḥ | divi̍ṣṭiṣu |
adhi̍ | vā̱m | sthāma̍ | va̱ndhure̍ | rathe̍ | da̱srā̱ | hi̱ra̱ṇyaye̍ |
pa̱thā-i̍va | yantau̍ | a̱nu̱-śāsa̍tā | raja̍ḥ | añja̍sā | śāsa̍tā | raja̍ḥ |
śacī̍bhiḥ | na̱ḥ | śa̱cī̱va̱sū̱ iti̍ śacī-vasū | divā̍ | nakta̍m | da̱śa̱sya̱ta̱m |
mā | vā̱m | rā̱tiḥ | upa̍ | da̱sa̱t | kadā̍ | ca̱na | a̱smat | rā̱tiḥ | kadā̍ | ca̱na |
vṛṣa̍n | i̱ndra̱ | vṛ̱ṣa̱-pānā̍saḥ | inda̍vaḥ | i̱me | su̱tāḥ | adri̍-sutāsaḥ | u̱t-bhida̍ḥ | tubhya̍m | su̱tāsa̍ḥ | u̱t-bhida̍ḥ |
te | tvā̱ | ma̱nda̱ntu̱ | dā̱vane̍ | ma̱he | ci̱trāya̍ | rādha̍se |
gī̱ḥ-bhiḥ | gi̱rvā̱ha̱ḥ | stava̍mānaḥ | ā | ga̱hi̱ | su̱-mṛ̱ḻī̱kaḥ | na̱ḥ | ā | ga̱hi̱ |
o iti̍ | su | na̱ḥ | a̱gne̱ | śṛ̱ṇu̱hi̱ | tvam | ī̱ḻi̱taḥ | de̱vebhya̍ḥ | bra̱va̱si̱ | ya̱jñiye̍bhyaḥ | rāja̍-bhyaḥ | ya̱jñiye̍bhyaḥ |
yat | ha̱ | tyām | aṅgi̍raḥ-bhyaḥ | dhe̱num | de̱vā̱ḥ | ada̍ttana |
vi | tām | du̱hre̱ | a̱rya̱mā | ka̱rtari̍ | sacā̍ | e̱ṣaḥ | tām | ve̱da̱ | me̱ | sacā̍ |
mo iti̍ | su | va̱ḥ | a̱smat | a̱bhi | tāni̍ | pauṁsyā̍ | sanā̍ | bhū̱va̱n | dyu̱mnāni̍ | mā | u̱ta | jā̱ri̱ṣu̱ḥ | a̱smat | pu̱rā | u̱ta | jā̱ri̱ṣu̱ḥ |
yat | va̱ḥ | ci̱tram | yu̱ge-yu̍ge | navya̍m | ghoṣā̍t | ama̍rtyam |
a̱smāsu̍ | tat | ma̱ru̱ta̱ḥ | yat | ca̱ | du̱stara̍m | di̱dhṛ̱ta | yat | ca̱ | du̱stara̍m |
da̱dhyaṅ | ha̱ | me̱ | ja̱nuṣa̍m | pūrva̍ḥ | aṅgi̍rāḥ | pri̱ya-me̍dhaḥ | kaṇva̍ḥ | atri̍ḥ | manu̍ḥ | vi̱du̱ḥ | te | me̱ | pūrve̍ | manu̍ḥ | vi̱du̱ḥ |
teṣā̍m | de̱veṣu̍ | ā-ya̍tiḥ | a̱smāka̍m | teṣu̍ | nābha̍yaḥ |
teṣā̍m | pa̱dena̍ | mahi̍ | ā | na̱me̱ | gi̱rā | i̱ndrā̱gnī iti̍ | ā | na̱me̱ | gi̱rā |
hotā̍ | ya̱kṣa̱t | va̱nina̍ḥ | va̱nta̱ | vārya̍m | bṛha̱spati̍ḥ | ya̱ja̱ti̱ | ve̱naḥ | u̱kṣa-bhi̍ḥ | pu̱ru̱-vāre̍bhiḥ | u̱kṣa-bhi̍ḥ |
ja̱gṛ̱bhma | dū̱re-ā̍diśam | śloka̍m | adre̍ḥ | adha̍ | tmanā̍ |
adhā̍rayat | a̱ra̱rindā̍ni | su̱-kratu̍ḥ | pu̱ru | sadmā̍ni | su̱-kratu̍ḥ |
ye | de̱vā̱sa̱ḥ | di̱vi | ekā̍daśa | stha | pṛ̱thi̱vyām | adhi̍ | ekā̍daśa | stha |
a̱psu̱-kṣita̍ḥ | ma̱hi̱nā | ekā̍daśa | stha | te | de̱vā̱sa̱ḥ | ya̱jñam | i̱mam | ju̱ṣa̱dhva̱m |
ve̱di̱-sade̍ | pri̱ya-dhā̍māya | su̱-dyute̍ | dhā̱sim-i̍va | pra | bha̱ra̱ | yoni̍m | a̱gnaye̍ |
vastre̍ṇa-iva | vā̱sa̱ya̱ | manma̍nā | śuci̍m | jyo̱tiḥ-ra̍tham | śu̱kra-va̍rṇam | ta̱ma̱ḥ-hana̍m |
a̱bhi | dvi̱-janmā̍ | tri̱-vṛt | anna̍m | ṛ̱jya̱te̱ | sa̱ṁva̱tsa̱re | va̱vṛ̱dhe̱ | ja̱gdham | ī̱miti̍ | puna̱riti̍ |
a̱nyasya̍ | ā̱sā | ji̱hvayā̍ | jenya̍ḥ | vṛṣā̍ | ni | a̱nyena̍ | va̱nina̍ḥ | mṛ̱ṣṭa̱ | vā̱ra̱ṇaḥ |
kṛ̱ṣṇa̱-prutau̍ | ve̱vi̱je iti̍ | a̱sya̱ | sa̱-kṣitau̍ | u̱bhā | ta̱re̱te̱ iti̍ | a̱bhi | mā̱tarā̍ | śiśu̍m |
prā̱cā-ji̍hvam | dhva̱saya̍ntam | tṛ̱ṣu̱-cyuta̍m | ā | sācya̍m | kupa̍yam | vardha̍nam | pi̱tuḥ |
mu̱mu̱kṣva̍ḥ | mana̍ve | mā̱na̱va̱sya̱te | ra̱ghu̱-druva̍ḥ | kṛ̱ṣṇa-sī̍tāsaḥ | ū̱m̐ iti̍ | juva̍ḥ |
a̱sa̱ma̱nāḥ | a̱ji̱rāsa̍ḥ | ra̱ghu̱-syada̍ḥ | vāta̍-jūtāḥ | upa̍ | yu̱jya̱nte̱ | ā̱śava̍ḥ |
āt | a̱sya̱ | te | dhva̱saya̍ntaḥ | vṛthā̍ | ī̱ra̱te̱ | kṛ̱ṣṇam | abhva̍m | mahi̍ | varpa̍ḥ | kari̍krataḥ |
yat | sī̱m | ma̱hīm | a̱vani̍m | pra | a̱bhi | marmṛ̍śat | a̱bhi̱-śva̱san | sta̱naya̍n | eti̍ | nāna̍dat |
bhūṣa̍n | na | yaḥ | adhi̍ | ba̱bhrūṣu̍ | namna̍te | vṛṣā̍-iva | patnī̍ḥ | a̱bhi | e̱ti̱ | roru̍vat |
o̱jā̱yamā̍naḥ | ta̱nva̍ḥ | ca̱ | śu̱mbha̱te̱ | bhī̱maḥ | na | śṛṅgā̍ | da̱vi̱dhā̱va̱ | du̱ḥ-gṛbhi̍ḥ |
saḥ | sa̱m-stira̍ḥ | vi̱-stira̍ḥ | sam | gṛ̱bhā̱ya̱ti̱ | jā̱nan | e̱va | jā̱na̱tīḥ | nitya̍ḥ | ā | śa̱ye̱ |
puna̍ḥ | va̱rdha̱nte̱ | api̍ | ya̱nti̱ | de̱vya̍m | a̱nyat | varpa̍ḥ | pi̱troḥ | kṛ̱ṇva̱te̱ | sacā̍ |
tam | a̱gruva̍ḥ | ke̱śinī̍ḥ | sam | hi | re̱bhi̱re | ū̱rdhvāḥ | ta̱sthu̱ḥ | ma̱mruṣī̍ḥ | pra | ā̱yave̍ | puna̱riti̍ |
tāsā̍m | ja̱rām | pra̱-mu̱ñcan | e̱ti̱ | nāna̍dat | asu̍m | para̍m | ja̱naya̍n | jī̱vam | astṛ̍tam |
a̱dhī̱vā̱sam | pari̍ | mā̱tuḥ | ri̱han | aha̍ | tu̱vi̱-grebhi̍ḥ | satva̍-bhiḥ | yā̱ti̱ | vi | jraya̍ḥ |
vaya̍ḥ | dadha̍t | pa̱t-vate̍ | reri̍hat | sadā̍ | anu̍ | śyenī̍ | sa̱ca̱te̱ | va̱rta̱niḥ | aha̍ |
a̱smāka̍m | a̱gne̱ | ma̱ghava̍t-su | dī̱di̱hi̱ | adha̍ | śvasī̍vān | vṛ̱ṣa̱bhaḥ | damū̍nāḥ |
a̱va̱-asya̍ | śiśu̍-matīḥ | a̱dī̱de̱ḥ | varma̍-iva | yu̱t-su | pa̱ri̱-jarbhu̍rāṇaḥ |
i̱dam | a̱gne̱ | su-dhi̍tam | duḥ-dhi̍tāt | adhi̍ | pri̱yāt | ū̱m̐ iti̍ | ci̱t | manma̍naḥ | preya̍ḥ | a̱stu̱ | te̱ |
yat | te̱ | śu̱kram | ta̱nva̍ḥ | roca̍te | śuci̍ | tena̍ | a̱smabhya̍m | va̱na̱se̱ | ratna̍m | ā | tvam |
rathā̍ya | nāva̍m | u̱ta | na̱ḥ | gṛ̱hāya̍ | nitya̍-aritrām | pa̱t-vatī̍m | rā̱si̱ | a̱gne̱ |
a̱smāka̍m | vī̱rān | u̱ta | na̱ḥ | ma̱ghona̍ḥ | janā̍n | ca̱ | yā | pā̱rayā̍t | śarma̍ | yā | ca̱ |
a̱bhi | na̱ḥ | a̱gne̱ | u̱ktham | it | ju̱gu̱ryā̱ḥ | dyāvā̱kṣāmā̍ | sindha̍vaḥ | ca̱ | sva-gū̍rtāḥ |
gavya̍m | yavya̍m | yanta̍ḥ | dī̱rghā | ahā̍ | iṣa̍m | vara̍m | a̱ru̱ṇya̍ḥ | va̱ra̱nta̱ |
baṭ | i̱tthā | tat | vapu̍ṣe | dhā̱yi̱ | da̱rśa̱tam | de̱vasya̍ | bharga̍ḥ | saha̍saḥ | yata̍ḥ | jani̍ |
yat | ī̱m | upa̍ | hvara̍te | sādha̍te | ma̱tiḥ | ṛ̱tasya̍ | dhenā̍ḥ | a̱na̱ya̱nta̱ | sa̱-sruta̍ḥ |
pṛ̱kṣaḥ | vapu̍ḥ | pi̱tu̱-mān | nitya̍ḥ | ā | śa̱ye̱ | dvi̱tīya̍m | ā | sa̱pta-śi̍vāsu | mā̱tṛṣu̍ |
tṛ̱tīya̍m | a̱sya̱ | vṛ̱ṣa̱bhasya̍ | do̱hase̍ | daśa̍-pramatim | ja̱na̱ya̱nta̱ | yoṣa̍ṇaḥ |
niḥ | yat | ī̱m | bu̱dhnāt | ma̱hi̱ṣasya̍ | varpa̍saḥ | ī̱śā̱nāsa̍ḥ | śava̍sā | kranta̍ | sū̱raya̍ḥ |
yat | ī̱m | anu̍ | pra̱-diva̍ḥ | madhva̍ḥ | ā̱-dha̱ve | guhā̍ | santa̍m | mā̱ta̱riśvā̍ | ma̱thā̱yati̍ |
pra | yat | pi̱tuḥ | pa̱ra̱māt | nī̱yate̍ | pari̍ | ā | pṛ̱kṣudha̍ḥ | vī̱rudha̍ḥ | dam-su̍ | ro̱ha̱ti̱ |
u̱bhā | yat | a̱sya̱ | ja̱nuṣa̍m | yat | inva̍taḥ | āt | it | yavi̍ṣṭhaḥ | a̱bha̱va̱t | ghṛ̱ṇā | śuci̍ḥ |
āt | it | mā̱tṝḥ | ā | a̱vi̱śa̱t | yāsu̍ | ā | śuci̍ḥ | ahi̍ṁsyamānaḥ | u̱rvi̱yā | vi | va̱vṛ̱dhe̱ |
anu̍ | yat | pūrvā̍ḥ | aru̍hat | sa̱nā̱-juva̍ḥ | ni | navya̍sīṣu | ava̍rāsu | dhā̱va̱te̱ |
āt | it | hotā̍ram | vṛ̱ṇa̱te̱ | divi̍ṣṭiṣu | bhaga̍m-iva | pa̱pṛ̱cā̱nāsa̍ḥ | ṛ̱ñja̱te̱ |
de̱vān | yat | kratvā̍ | ma̱jmanā̍ | pu̱ru̱-stu̱taḥ | marta̍m | śaṁsa̍m | vi̱śvadhā̍ | veti̍ | dhāya̍se |
vi | yat | asthā̍t | ya̱ja̱taḥ | vāta̍-coditaḥ | hvā̱raḥ | na | vakvā̍ | ja̱raṇā̍ḥ | anā̍kṛtaḥ |
tasya̍ | patma̍n | dha̱kṣuṣa̍ḥ | kṛ̱ṣṇa-ja̍ṁhasaḥ | śuci̍-janmanaḥ | raja̍ḥ | ā | vi-a̍dhvanaḥ |
ratha̍ḥ | na | yā̱taḥ | śikva̍-bhiḥ | kṛ̱taḥ | dyām | aṅge̍bhiḥ | a̱ru̱ṣebhi̍ḥ | ī̱ya̱te̱ |
āt | a̱sya̱ | te | kṛ̱ṣṇāsa̍ḥ | dha̱kṣi̱ | sū̱raya̍ḥ | śūra̍sya-iva | tve̱ṣathā̍t | ī̱ṣa̱te̱ | vaya̍ḥ |
tvayā̍ | hi | a̱gne̱ | varu̍ṇaḥ | dhṛ̱ta-vra̍taḥ | mi̱traḥ | śā̱śa̱dre | a̱rya̱mā | su̱-dāna̍vaḥ |
yat | sī̱m | anu̍ | kratu̍nā | vi̱śva-thā̍ | vi̱-bhuḥ | a̱rān | na | ne̱miḥ | pa̱ri̱-bhūḥ | ajā̍yathāḥ |
tvam | a̱gne̱ | śa̱śa̱mā̱nāya̍ | su̱nva̱te | ratna̍m | ya̱vi̱ṣṭha̱ | de̱va-tā̍tim | i̱nva̱si̱ |
tvam | tvā̱ | nu | navya̍m | sa̱ha̱sa̱ḥ | yu̱va̱n | va̱yam | bhaga̍m | na | kā̱re | ma̱hi̱-ra̱tna̱ | dhī̱ma̱hi̱ |
a̱sme iti̍ | ra̱yim | na | su̱-artha̍m | damū̍nasam | bhaga̍n | dakṣa̍m | na | pa̱pṛ̱cā̱si̱ | dha̱rṇa̱sim |
ra̱śmīn-i̍va | yaḥ | yama̍ti | janma̍nī̱ iti̍ | u̱bhe iti̍ | de̱vānā̍m | śaṁsa̍m | ṛ̱te | ā | ca̱ | su̱-kratu̍ḥ |
u̱ta | na̱ḥ | su̱-dyotmā̍ | jī̱ra-a̍śvaḥ | hotā̍ | ma̱ndraḥ | śṛ̱ṇa̱va̱t | ca̱ndra-ra̍thaḥ |
saḥ | na̱ḥ | ne̱ṣa̱t | neṣa̍-tamaiḥ | amū̍raḥ | a̱gniḥ | vā̱mam | su̱-vi̱tam | vasya̍ḥ | accha̍ |
astā̍vi | a̱gniḥ | śimī̍vat-bhiḥ | a̱rkaiḥ | sām-rā̍jyāya | pra̱-ta̱ram | dadhā̍naḥ |
a̱mī iti̍ | ca̱ | ye | ma̱gha-vā̍naḥ | va̱yam | ca̱ | miha̍m | na | sūra̍ḥ | ati̍ | niḥ | ta̱ta̱nyu̱ḥ |
sam-i̍ddhaḥ | a̱gne̱ | ā | va̱ha̱ | de̱vān | a̱dya | ya̱ta-sru̍ce |
tantu̍m | ta̱nu̱ṣva̱ | pū̱rvyam | su̱ta-so̍māya | dā̱śuṣe̍ |
ghṛ̱ta-va̍ntam | upa̍ | mā̱si̱ | madhu̍-mantam | ta̱nū̱-na̱pā̱t |
ya̱jñam | vipra̍sya | mā-va̍taḥ | śa̱śa̱mā̱nasya̍ | dā̱śuṣa̍ḥ |
śuci̍ḥ | pā̱va̱kaḥ | adbhu̍taḥ | madhvā̍ | ya̱jñam | mi̱mi̱kṣa̱ti̱ |
narā̱śaṁsa̍ḥ | triḥ | ā | di̱vaḥ | de̱vaḥ | de̱veṣu̍ | ya̱jñiya̍ḥ |
ī̱ḻi̱taḥ | a̱gne̱ | ā | va̱ha̱ | indra̍m | ci̱tram | i̱ha | pri̱yam |
i̱yam | hi | tvā̱ | ma̱tiḥ | mama̍ | accha̍ | su̱-ji̱hva̱ | va̱cyate̍ |
stṛ̱ṇā̱nāsa̍ḥ | ya̱ta-sru̍caḥ | ba̱rhiḥ | ya̱jñe | su̱-a̱dhva̱re |
vṛ̱ñje | de̱vavya̍caḥ-tamam | indrā̍ya | śarma̍ | sa̱-pratha̍ḥ |
vi | śra̱ya̱ntā̱m | ṛ̱ta̱-vṛdha̍ḥ | pra̱-yai | de̱vebhya̍ḥ | ma̱hīḥ |
pā̱va̱kāsa̍ḥ | pu̱ru̱-spṛha̍ḥ | dvāra̍ḥ | de̱vīḥ | a̱sa̱ścata̍ḥ |
ā | bhanda̍māne̱ iti̍ | upā̍ke̱ iti̍ | nakto̱ṣasā̍ | su̱-peśa̍sā |
ya̱hvī iti̍ | ṛ̱tasya̍ | mā̱tarā̍ | sīda̍tām | ba̱rhiḥ | ā | su̱-mat |
ma̱ndra-ji̍hvā | ju̱gu̱rvaṇī̱ iti̍ | hotā̍rā | daivyā̍ | ka̱vī iti̍ |
ya̱jñam | na̱ḥ | ya̱kṣa̱tā̱m | i̱mam | si̱dhram | a̱dya | di̱vi̱-spṛśa̍m |
śuci̍ḥ | de̱veṣu̍ | arpi̍tā | hotrā̍ | ma̱rut-su̍ | bhāra̍tī |
iḻā̍ | sara̍svatī | ma̱hī | ba̱rhiḥ | sī̱da̱ntu̱ | ya̱jñiyā̍ḥ |
tat | na̱ḥ | tu̱rīpa̍m | adbhu̍tam | pu̱ru | vā̱ | ara̍m | pu̱ru | tmanā̍ |
tvaṣṭā̍ | poṣā̍ya | vi | sya̱tu̱ | rā̱ye | nābhā̍ | na̱ḥ | a̱sma̱-yuḥ |
a̱va̱-sṛ̱jan | upa̍ | tmanā̍ | de̱vān | ya̱kṣi̱ | va̱na̱spa̱te̱ |
a̱gniḥ | ha̱vyā | su̱sū̱da̱ti̱ | de̱vaḥ | de̱veṣu̍ | medhi̍raḥ |
pū̱ṣa̱ṇ-vate̍ | ma̱rutva̍te | vi̱śva-de̍vāya | vā̱yave̍ |
svāhā̍ | gā̱ya̱tra-ve̍pase | ha̱vyam | indrā̍ya | ka̱rta̱na̱ |
svāhā̍-kṛtāni | ā | ga̱hi̱ | upa̍ | ha̱vyāni̍ | vī̱taye̍ |
indra̍ | ā | ga̱hi̱ | śru̱dhi | hava̍m | tvām | ha̱va̱nte̱ | a̱dhva̱re |
pra | tavya̍sīm | navya̍sīm | dhī̱tim | a̱gnaye̍ | vā̱caḥ | ma̱tim | saha̍saḥ | sū̱nave̍ | bha̱re̱ |
a̱pām | napā̍t | yaḥ | vasu̍-bhiḥ | sa̱ha | pri̱yaḥ | hotā̍ | pṛ̱thi̱vyām | ni | asī̍dat | ṛ̱tviya̍ḥ |
saḥ | jāya̍mānaḥ | pa̱ra̱me | vi-o̍mani | ā̱viḥ | a̱gniḥ | a̱bha̱va̱t | mā̱ta̱riśva̍ne |
a̱sya | kratvā̍ | sa̱m-i̱dhā̱nasya̍ | ma̱jmanā̍ | pra | dyāvā̍ | śo̱ciḥ | pṛ̱thi̱vī iti̍ | a̱ro̱ca̱ya̱t |
a̱sya | tve̱ṣāḥ | a̱jarā̍ḥ | a̱sya | bhā̱nava̍ḥ | su̱-sa̱ṁdṛśa̍ḥ | su̱-pratī̍kasya | su̱-dyuta̍ḥ |
bhā-tva̍kṣasaḥ | ati̍ | a̱ktuḥ | na | sindha̍vaḥ | a̱gneḥ | re̱ja̱nte̱ | asa̍santaḥ | a̱jarā̍ḥ |
yam | ā̱-ī̱ri̱re | bhṛga̍vaḥ | vi̱śva-ve̍dasam | nābhā̍ | pṛ̱thi̱vyāḥ | bhuva̍nasya | ma̱jmanā̍ |
a̱gnim | tam | gī̱ḥ-bhiḥ | hi̱nu̱hi̱ | sve | ā | dame̍ | yaḥ | eka̍ḥ | vasva̍ḥ | varu̍ṇaḥ | na | rāja̍ti |
na | yaḥ | varā̍ya | ma̱rutā̍m-iva | sva̱naḥ | senā̍-iva | sṛ̱ṣṭā | di̱vyā | yathā̍ | a̱śani̍ḥ |
a̱gniḥ | jambhai̍ḥ | ti̱gi̱taiḥ | a̱tti̱ | bharva̍ti | yo̱dhaḥ | na | śatrū̍n | saḥ | vanā̍ | ni | ṛ̱ñja̱te̱ |
ku̱vit | na̱ḥ | a̱gniḥ | u̱catha̍sya | vīḥ | asa̍t | vasu̍ḥ | ku̱vit | vasu̍-bhiḥ | kāma̍m | ā̱-vara̍t |
co̱daḥ | ku̱vit | tu̱tu̱jyāt | sā̱taye̍ | dhiya̍ḥ | śuci̍-pratīkam | tam | a̱yā | dhi̱yā | gṛ̱ṇe̱ |
ghṛ̱ta-pra̍tīkam | va̱ḥ | ṛ̱tasya̍ | dhū̱ḥ-sada̍m | a̱gnim | mi̱tram | na | sa̱m-i̱dhā̱naḥ | ṛ̱ñja̱te̱ |
indhā̍naḥ | a̱kraḥ | vi̱dathe̍ṣu | dīdya̍t | śu̱kra-va̍rṇām | ut | ū̱m̐ iti̍ | na̱ḥ | ya̱ṁsa̱te̱ | dhiya̍m |
apra̍-yucchan | apra̍yucchat-bhiḥ | a̱gne̱ | śi̱vebhi̍ḥ | na̱ḥ | pā̱yu-bhi̍ḥ | pā̱hi̱ | śa̱gmaiḥ |
ada̍bdhebhiḥ | adṛ̍pitebhiḥ | i̱ṣṭe̱ | ani̍miṣat-bhiḥ | pari̍ | pā̱hi̱ | na̱ḥ | jāḥ |
eti̍ | pra | hotā̍ | vra̱tam | a̱sya̱ | mā̱yayā̍ | ū̱rdhvām | dadhā̍naḥ | śuci̍-peśasam | dhiya̍m |
a̱bhi | sruca̍ḥ | kra̱ma̱te̱ | da̱kṣi̱ṇā̱-ā̱vṛta̍ḥ | yāḥ | a̱sya̱ | dhāma̍ | pra̱tha̱mam | ha̱ | niṁsa̍te |
a̱bhi | ī̱m | ṛ̱tasya̍ | do̱hanā̍ḥ | a̱nū̱ṣa̱ta̱ | yonau̍ | de̱vasya̍ | sada̍ne | pari̍-vṛtāḥ |
a̱pām | u̱pa-sthe̍ | vi-bhṛ̍taḥ | yat | ā | ava̍sat | adha̍ | sva̱dhāḥ | a̱dha̱ya̱t | yābhi̍ḥ | īya̍te |
yuyū̍ṣataḥ | sa-va̍yasā | tat | it | vapu̍ḥ | sa̱mā̱nam | artha̍m | vi̱-tari̍tratā | mi̱thaḥ |
āt | īm | bhaga̍ḥ | na | havya̍ḥ | sam | a̱smat | ā | voḻhu̍ḥ | na | ra̱śmīn | sam | a̱ya̱ṁsta̱ | sāra̍thiḥ |
yam | ī̱m | dvā | sa-va̍yasā | sa̱pa̱ryata̍ḥ | sa̱mā̱ne | yonā̍ | mi̱thu̱nā | sam-o̍kasā |
divā̍ | na | nakta̍m | pa̱li̱taḥ | yuvā̍ | a̱ja̱ni̱ | pu̱ru | cara̍n | a̱jara̍ḥ | mānu̍ṣā | yu̱gā |
tam | ī̱m | hi̱nva̱nti̱ | dhī̱taya̍ḥ | daśa̍ | vriśa̍ḥ | de̱vam | martā̍saḥ | ū̱taye̍ | ha̱vā̱ma̱he̱ |
dhano̍ḥ | adhi̍ | pra̱-vata̍ḥ | ā | saḥ | ṛ̱ṇva̱ti̱ | a̱bhi̱vraja̍t-bhiḥ | va̱yunā̍ | nava̍ | a̱dhi̱ta̱ |
tvam | hi | a̱gne̱ | di̱vyasya̍ | rāja̍si | tvam | pārthi̍vasya | pa̱śu̱pāḥ-i̍va | tmanā̍ |
enī̱ iti̍ | te̱ | e̱te iti̍ | bṛ̱ha̱tī iti̍ | a̱bhi̱-śriyā̍ | hi̱ra̱ṇyayī̱ iti̍ | vakva̍rī̱ iti̍ | ba̱rhiḥ | ā̱śā̱te̱ iti̍ |
agne̍ | ju̱ṣasva̍ | prati̍ | ha̱rya̱ | tat | vaca̍ḥ | mandra̍ | svadhā̍-vaḥ | ṛta̍-jāta | sukra̍to̱ iti̱ su-kra̍to |
yaḥ | vi̱śvata̍ḥ | pra̱tyaṅ | asi̍ | da̱rśa̱taḥ | ra̱ṇvaḥ | sam-dṛ̍ṣṭau | pi̱tu̱mān-i̍va | kṣaya̍ḥ |
tam | pṛ̱ccha̱ta̱ | saḥ | ja̱gā̱ma̱ | saḥ | ve̱da̱ | saḥ | ci̱ki̱tvān | ī̱ya̱te̱ | saḥ | nu | ī̱ya̱te̱ |
tasmi̍n | sa̱nti̱ | pra̱-śiṣa̍ḥ | tasmi̍n | i̱ṣṭaya̍ḥ | saḥ | vāja̍sya | śava̍saḥ | śu̱ṣmiṇa̍ḥ | pati̍ḥ |
tam | it | pṛ̱ccha̱nti̱ | na | si̱maḥ | vi | pṛ̱ccha̱ti̱ | svena̍-iva | dhīra̍ḥ | mana̍sā | yat | agra̍bhīt |
na | mṛ̱ṣya̱te̱ | pra̱tha̱mam | na | apa̍ram | vaca̍ḥ | a̱sya | kratvā̍ | sa̱ca̱te̱ | apra̍-dṛpitaḥ |
tam | it | ga̱ccha̱nti̱ | ju̱hva̍ḥ | tam | arva̍tīḥ | viśvā̍ni | eka̍ḥ | śṛ̱ṇa̱va̱t | vacā̍ṁsi | me̱ |
pu̱ru̱-prai̱ṣaḥ | tatu̍riḥ | ya̱jña̱-sādha̍naḥ | acchi̍dra-ūtiḥ | śiśu̍ḥ | ā | a̱da̱tta̱ | sam | rabha̍ḥ |
u̱pa̱-sthāya̍m | ca̱ra̱ti̱ | yat | sa̱m-āra̍ta | sa̱dyaḥ | jā̱taḥ | ta̱tsā̱ra̱ | yujye̍bhiḥ |
a̱bhi | śvā̱ntam | mṛ̱śa̱te̱ | nā̱ndye̍ | mu̱de | yat | ī̱m | gaccha̍nti | u̱śa̱tīḥ | a̱pi̱-sthi̱tam |
saḥ | ī̱m | mṛ̱gaḥ | apya̍ḥ | va̱na̱rguḥ | upa̍ | tva̱ci | u̱pa̱-masyā̍m | ni | dhā̱yi̱ |
vi | a̱bra̱vī̱t | va̱yunā̍ | martye̍bhyaḥ | a̱gniḥ | vi̱dvān | ṛ̱ta̱-cit | hi | sa̱tyaḥ |
tri̱-mū̱rdhāna̍m | sa̱pta-ra̍śmim | gṛ̱ṇī̱ṣe̱ | anū̍nam | a̱gnim | pi̱troḥ | u̱pa-sthe̍ |
ni̱-sa̱ttam | a̱sya̱ | cara̍taḥ | dhru̱vasya̍ | viśvā̍ | di̱vaḥ | ro̱ca̱nā | ā̱pa̱pri̱-vāṁsa̍m |
u̱kṣā | ma̱hān | a̱bhi | va̱va̱kṣe̱ | e̱ne̱ iti̍ | a̱jara̍ḥ | ta̱sthau̱ | i̱taḥ-ū̍tiḥ | ṛ̱ṣvaḥ |
u̱rvyāḥ | pa̱daḥ | ni | da̱dhā̱ti̱ | sānau̍ | ri̱hanti̍ | ūdha̍ḥ | a̱ru̱ṣāsa̍ḥ | a̱sya̱ |
sa̱mā̱nam | va̱tsam | a̱bhi | sa̱ṁcara̍ntī̱ iti̍ sa̱m-cara̍ntī | viṣva̍k | dhe̱nū iti̍ | vi | ca̱ra̱ta̱ḥ | su̱meke̱ iti̍ su̱-meke̍ |
a̱na̱pa̱-vṛ̱jyān | adhva̍naḥ | mimā̍ne̱ iti̍ | viśvā̍n | ketā̍n | adhi̍ | ma̱haḥ | dadhā̍ne̱ iti̍ |
dhīrā̍saḥ | pa̱dam | ka̱vaya̍ḥ | na̱ya̱nti̱ | nānā̍ | hṛ̱dā | rakṣa̍māṇāḥ | a̱ju̱ryam |
sisā̍santaḥ | pari̍ | a̱pa̱śya̱nta̱ | sindhu̍m | ā̱viḥ | e̱bhya̱ḥ | a̱bha̱va̱t | sūrya̍ḥ | nṝn |
di̱dṛ̱kṣeṇya̍ḥ | pari̍ | kāṣṭhā̍su | jenya̍ḥ | ī̱ḻenya̍ḥ | ma̱haḥ | arbhā̍ya | jī̱vase̍ |
pu̱ru̱-trā | yat | abha̍vat | sūḥ | aha̍ | e̱bhya̱ḥ | garbhe̍bhyaḥ | ma̱gha-vā̍ | vi̱śva-da̍rśataḥ |
ka̱thā | te̱ | a̱gne̱ | śu̱caya̍ntaḥ | ā̱yoḥ | da̱dā̱śuḥ | vāje̍bhiḥ | ā̱śu̱ṣā̱ṇāḥ |
u̱bhe iti̍ | yat | to̱ke iti̍ | tana̍ye | dadhā̍nāḥ | ṛ̱tasya̍ | sāma̍n | ra̱ṇaya̍nta | de̱vāḥ |
bodha̍ | me̱ | a̱sya | vaca̍saḥ | ya̱vi̱ṣṭha̱ | maṁhi̍ṣṭhasya | pra-bhṛ̍tasya | sva̱dhā̱-va̱ḥ |
pīya̍ti | tva̱ḥ | anu̍ | tva̱ḥ | gṛ̱ṇā̱ti̱ | va̱ndāru̍ḥ | te̱ | ta̱nva̍m | va̱nde̱ | a̱gne̱ |
ye | pā̱yava̍ḥ | mā̱ma̱te̱yam | te̱ | a̱gne̱ | paśya̍ntaḥ | a̱ndham | du̱ḥ-i̱tāt | ara̍kṣan |
ra̱rakṣa̍ | tān | su̱-kṛta̍ḥ | vi̱śva-ve̍dāḥ | dipsa̍ntaḥ | it | ri̱pava̍ḥ | na | aha̍ | de̱bhu̱ḥ |
yaḥ | na̱ḥ | a̱gne̱ | ara̍ri-vān | a̱gha̱-yuḥ | a̱rā̱ti̱-vā | ma̱rcaya̍ti | dva̱yena̍ |
mantra̍ḥ | gu̱ruḥ | puna̍ḥ | a̱stu̱ | saḥ | a̱smai̱ | anu̍ | mṛ̱kṣī̱ṣṭa̱ | ta̱nva̍m | du̱ḥ-u̱ktaiḥ |
u̱ta | vā̱ | yaḥ | sa̱ha̱sya̱ | pra̱-vi̱dvān | marta̍ḥ | marta̍m | ma̱rcaya̍ti | dva̱yena̍ |
ata̍ḥ | pā̱hi̱ | sta̱va̱mā̱na̱ | stu̱vanta̍m | agne̍ | māki̍ḥ | na̱ḥ | du̱ḥ-i̱tāya̍ | dhā̱yī̱ḥ |
mathī̍t | yat | ī̱m | vi̱ṣṭaḥ | mā̱ta̱riśvā̍ | hotā̍ram | vi̱śva-a̍psum | vi̱śva-de̍vyam |
ni | yam | da̱dhuḥ | ma̱nu̱ṣyā̍su | vi̱kṣu | sva̍ḥ | na | ci̱tram | vapu̍ṣe | vi̱bhā-va̍m |
da̱dā̱nam | it | na | da̱da̱bha̱nta̱ | manma̍ | a̱gniḥ | varū̍tham | mama̍ | tasya̍ | cā̱ka̱n |
ju̱ṣanta̍ | viśvā̍ni | a̱sya̱ | karma̍ | upa̍-stutim | bhara̍māṇasya | kā̱roḥ |
nitye̍ | ci̱t | nu | yam | sada̍ne | ja̱gṛ̱bhre | praśa̍sti-bhiḥ | da̱dhi̱re | ya̱jñiyā̍saḥ |
pra | su | na̱ya̱nta̱ | gṛ̱bhaya̍ntaḥ | i̱ṣṭau | aśvā̍saḥ | na | ra̱thya̍ḥ | ra̱ra̱hā̱ṇāḥ |
pu̱rūṇi̍ | da̱smaḥ | ni | ri̱ṇā̱ti̱ | jambhai̍ḥ | āt | ro̱ca̱te̱ | vane̍ | ā | vi̱bhā-vā̍ |
āt | a̱sya̱ | vāta̍ḥ | anu̍ | vā̱ti̱ | śo̱ciḥ | astu̍ḥ | na | śaryā̍m | a̱sa̱nām | anu̍ | dyūn |
na | yam | ri̱pava̍ḥ | na | ri̱ṣa̱ṇyava̍ḥ | garbhe̍ | santa̍m | re̱ṣa̱ṇāḥ | re̱ṣaya̍nti |
a̱ndhāḥ | a̱pa̱śyāḥ | na | da̱bha̱n | a̱bhi̱-khyā | nityā̍saḥ | ī̱m | pre̱tāra̍ḥ | a̱ra̱kṣa̱n |
ma̱haḥ | saḥ | rā̱yaḥ | ā | ī̱ṣa̱te̱ | pati̍ḥ | dan | i̱naḥ | i̱nasya̍ | vasu̍naḥ | pa̱de | ā |
upa̍ | dhraja̍ntam | adra̍yaḥ | vi̱dhan | it |
saḥ | yaḥ | vṛṣā̍ | na̱rām | na | roda̍syoḥ | śrava̍ḥ-bhiḥ | asti̍ | jī̱vapī̍ta-sargaḥ |
pra | yaḥ | sa̱srā̱ṇaḥ | śi̱śrī̱ta | yonau̍ |
ā | yaḥ | pura̍m | nārmi̍ṇīm | adī̍det | atya̍ḥ | ka̱viḥ | na̱bha̱nya̍ḥ | na | ārvā̍ |
sūra̍ḥ | na | ru̱ru̱kvān | śa̱ta-ā̍tmā |
a̱bhi | dvi̱-janmā̍ | trī | ro̱ca̱nāni̍ | viśvā̍ | rajā̍ṁsi | śu̱śu̱cā̱naḥ | a̱sthā̱t |
hotā̍ | yaji̍ṣṭhaḥ | a̱pām | sa̱dha-sthe̍ |
a̱yam | saḥ | hotā̍ | yaḥ | dvi̱-janmā̍ | viśvā̍ | da̱dhe | vāryā̍ṇi | śra̱va̱syā |
marta̍ḥ | yaḥ | a̱smai̱ | su̱-tuka̍ḥ | da̱dāśa̍ |
pu̱ru | tvā̱ | dā̱śvān | vo̱ce̱ | a̱riḥ | a̱gne̱ | tava̍ | svi̱t | ā |
to̱dasya̍-iva | śa̱ra̱ṇe | ā | ma̱hasya̍ |
vi | a̱ni̱nasya̍ | dha̱nina̍ḥ | pra̱-ho̱ṣe | ci̱t | ara̍ruṣaḥ |
ka̱dā | ca̱na | pra̱-jiga̍taḥ | ade̍va-yoḥ |
saḥ | ca̱ndraḥ | vi̱pra̱ | martya̍ḥ | ma̱haḥ | vrādha̍n-tamaḥ | di̱vi |
pra-pra̍ | it | te̱ | a̱gne̱ | va̱nuṣa̍ḥ | syā̱ma̱ |
mi̱tram | na | yam | śimyā̍ | goṣu̍ | ga̱vyava̍ḥ | su̱-ā̱dhya̍ḥ | vi̱dathe̍ | a̱p-su | jīja̍nan |
are̍jetām | roda̍sī̱ iti̍ | pāja̍sā | gi̱rā | prati̍ | pri̱yam | ya̱ja̱tam | ja̱nuṣā̍m | ava̍ḥ |
yat | ha̱ | tyat | vā̱m | pu̱ru̱-mī̱ḻhasya̍ | so̱mina̍ḥ | pra | mi̱trāsa̍ḥ | na | da̱dhi̱re | su̱-ā̱bhuva̍ḥ |
adha̍ | kratu̍m | vi̱da̱ta̱m | gā̱tum | arca̍te | u̱ta | śru̱ta̱m | vṛ̱ṣa̱ṇā̱ | pa̱stya̍-vataḥ |
ā | vā̱m | bhū̱ṣa̱n | kṣi̱taya̍ḥ | janma̍ | roda̍syoḥ | pra̱-vācya̍m | vṛ̱ṣa̱ṇā̱ | dakṣa̍se | ma̱he |
yat | ī̱m | ṛ̱tāya̍ | bhara̍thaḥ | yat | arva̍te | pra | hotra̍yā | śimyā̍ | vī̱tha̱ḥ | a̱dhva̱ram |
pra | sā | kṣi̱tiḥ | a̱su̱rā̱ | yā | mahi̍ | pri̱yā | ṛta̍-vānau | ṛ̱tam | ā | gho̱ṣa̱tha̱ḥ | bṛ̱hat |
yu̱vam | di̱vaḥ | bṛ̱ha̱taḥ | dakṣa̍m | ā̱-bhuva̍m | gām | na | dhu̱ri | upa̍ | yu̱ñjā̱the̱ iti̍ | a̱paḥ |
ma̱hī iti̍ | atra̍ | ma̱hi̱nā | vāra̍m | ṛ̱ṇva̱tha̱ḥ | a̱re̱ṇava̍ḥ | tuja̍ḥ | ā | sadma̍n | dhe̱nava̍ḥ |
svara̍nti | tāḥ | u̱pa̱ra-tā̍ti | sūrya̍m | ā | ni̱-mruca̍ḥ | u̱ṣasa̍ḥ | ta̱kva̱vīḥ-i̍va |
ā | vā̱m | ṛ̱tāya̍ | ke̱śinī̍ḥ | a̱nū̱ṣa̱ta̱ | mitra̍ | yatra̍ | varu̍ṇa | gā̱tum | arca̍thaḥ |
ava̍ | tmanā̍ | sṛ̱jata̍m | pinva̍tam | dhiya̍ḥ | yu̱vam | vipra̍sya | manma̍nām | i̱ra̱jya̱tha̱ḥ |
yaḥ | vā̱m | ya̱jñaiḥ | śa̱śa̱mā̱naḥ | ha̱ | dāśa̍ti | ka̱viḥ | hotā̍ | yaja̍ti | ma̱nma̱-sādha̍naḥ |
upa̍ | aha̍ | tam | gaccha̍thaḥ | vī̱thaḥ | a̱dhva̱ram | accha̍ | gira̍ḥ | su̱-ma̱tim | ga̱nta̱m | a̱sma̱yū itya̍sma̱-yū |
yu̱vām | ya̱jñaiḥ | pra̱tha̱mā | gobhi̍ḥ | a̱ñja̱te̱ | ṛta̍-vānā | mana̍saḥ | na | pra-yu̍ktiṣu |
bhara̍nti | vā̱m | manma̍nā | sa̱m-yatā̍ | gira̍ḥ | adṛ̍pyatā | mana̍sā | re̱vat | ā̱śā̱the̱ iti̍ |
re̱vat | vaya̍ḥ | da̱dhā̱the̱ iti̍ | re̱vat | ā̱śā̱the̱ iti̍ | narā̍ | mā̱yābhi̍ḥ | i̱taḥ-ū̍ti | māhi̍nam |
na | vā̱m | dyāva̍ḥ | aha̍-bhiḥ | na | u̱ta | sindha̍vaḥ | na | de̱va̱-tvam | pa̱ṇaya̍ḥ | na | ā̱na̱śu̱ḥ | ma̱gham |
yu̱vam | vastrā̍ṇi | pī̱va̱sā | va̱sā̱the̱ iti̍ | yu̱voḥ | acchi̍drāḥ | manta̍vaḥ | ha̱ | sargā̍ḥ |
ava̍ | a̱ti̱ra̱ta̱m | anṛ̍tāni | viśvā̍ | ṛ̱tena̍ | mi̱trā̱va̱ru̱ṇā̱ | sa̱ce̱the̱ iti̍ |
e̱tat | ca̱na | tva̱ḥ | vi | ci̱ke̱ta̱t | e̱ṣā̱m | sa̱tyaḥ | mantra̍ḥ | ka̱vi̱-śa̱staḥ | ṛghā̍vān |
tri̱ḥ-aśri̍m | ha̱nti̱ | catu̍ḥ-aśriḥ | u̱graḥ | de̱va̱-nida̍ḥ | ha̱ | pra̱tha̱māḥ | a̱jū̱rya̱n |
a̱pāt | e̱ti̱ | pra̱tha̱mā | pa̱t-vatī̍nām | kaḥ | tat | vā̱m | mi̱trā̱va̱ru̱ṇā̱ | ā | ci̱ke̱ta̱ |
garbha̍ḥ | bhā̱ram | bha̱ra̱ti̱ | ā | ci̱t | a̱sya̱ | ṛ̱tam | pipa̍rti | anṛ̍tam | ni | tā̱rīt |
pra̱-yanta̍m | it | pari̍ | jā̱ram | ka̱nīnā̍m | paśyā̍masi | na | u̱pa̱-ni̱padya̍mānam |
ana̍va-pṛgṇā | vi-ta̍tā | vasā̍nam | pri̱yam | mi̱trasya̍ | varu̍ṇasya | dhāma̍ |
a̱na̱śvaḥ | jā̱taḥ | a̱na̱bhī̱śuḥ | arvā̍ | kani̍kradat | pa̱ta̱ya̱t | ū̱rdhva-sā̍nuḥ |
a̱citta̍m | brahma̍ | ju̱ju̱ṣu̱ḥ | yuvā̍naḥ | pra | mi̱tre | dhāma̍ | varu̍ṇe | gṛ̱ṇanta̍ḥ |
ā | dhe̱nava̍ḥ | mā̱ma̱te̱yam | ava̍ntīḥ | bra̱hma̱-priya̍m | pī̱pa̱ya̱n | sasmi̍n | ūdha̍n |
pi̱tvaḥ | bhi̱kṣe̱ta̱ | va̱yunā̍ni | vi̱dvān | ā̱sā | ā̱-vivā̍san | adi̍tim | u̱ru̱ṣye̱t |
ā | vā̱m | mi̱trā̱va̱ru̱ṇā̱ | ha̱vya-ju̍ṣṭim | nama̍sā | de̱vau̱ | ava̍sā | va̱vṛ̱tyā̱m |
a̱smāka̍m | brahma̍ | pṛta̍nāsu | sa̱hyā̱ḥ | a̱smāka̍m | vṛ̱ṣṭiḥ | di̱vyā | su̱-pā̱rā |
yajā̍mahe | vā̱m | ma̱haḥ | sa̱-joṣā̍ḥ | ha̱vyebhi̍ḥ | mi̱trā̱va̱ru̱ṇā̱ | nama̍ḥ-bhiḥ |
ghṛ̱taiḥ | ghṛ̱ta̱snū̱ iti̍ ghṛta-snū | adha̍ | yat | vā̱m | a̱sme iti̍ | a̱dhva̱ryava̍ḥ | na | dhī̱ti-bhi̍ḥ | bhara̍nti |
pra-stu̍tiḥ | vā̱m | dhāma̍ | na | pra-yu̍ktiḥ | ayā̍mi | mi̱trā̱va̱ru̱ṇā̱ | su̱-vṛ̱ktiḥ |
a̱nakti̍ | yat | vā̱m | vi̱dathe̍ṣu | hotā̍ | su̱mnam | vā̱m | sū̱riḥ | vṛ̱ṣa̱ṇau̱ | iya̍kṣan |
pī̱pāya̍ | dhe̱nuḥ | adi̍tiḥ | ṛ̱tāya̍ | janā̍ya | mi̱trā̱va̱ru̱ṇā̱ | ha̱vi̱ḥ-de |
hi̱noti̍ | yat | vā̱m | vi̱dathe̍ | sa̱pa̱ryan | saḥ | rā̱ta-ha̍vyaḥ | mānu̍ṣaḥ | na | hotā̍ |
u̱ta | vā̱m | vi̱kṣu | madyā̍su | andha̍ḥ | gāva̍ḥ | āpa̍ḥ | ca̱ | pī̱pa̱ya̱nta̱ | de̱vīḥ |
u̱to iti̍ | na̱ḥ | a̱sya | pū̱rvyaḥ | pati̍ḥ | dan | vī̱tam | pā̱tam | paya̍saḥ | u̱sriyā̍yāḥ |
viṣṇo̍ḥ | nu | ka̱m | vī̱ryā̍ṇi | pra | vo̱ca̱m | yaḥ | pārthi̍vāni | vi̱-ma̱me | rajā̍ṁsi |
yaḥ | aska̍bhāyat | ut-ta̍ram | sa̱dha-stha̍m | vi̱-ca̱kra̱mā̱ṇaḥ | tre̱dhā | ū̱ru̱-gā̱yaḥ |
pra | tat | viṣṇu̍ḥ | sta̱va̱te̱ | vī̱rye̍ṇa | mṛ̱gaḥ | na | bhī̱maḥ | ku̱ca̱raḥ | gi̱ri̱-sthāḥ |
yasya̍ | u̱ruṣu̍ | tri̱ṣu | vi̱-krama̍ṇeṣu | a̱dhi̱-kṣi̱yanti̍ | bhuva̍nāni | viśvā̍ |
pra | viṣṇa̍ve | śū̱ṣam | e̱tu̱ | manma̍ | gi̱ri̱-kṣite̍ | u̱ru̱-gā̱yāya̍ | vṛṣṇe̍ |
yaḥ | i̱dam | dī̱rgham | pra-ya̍tam | sa̱dha-stha̍m | eka̍ḥ | vi̱-ma̱me | tri̱-bhiḥ | it | pa̱de-bhi̍ḥ |
yasya̍ | trī | pū̱rṇā | madhu̍nā | pa̱dāni̍ | akṣī̍yamāṇā | sva̱dhayā̍ | mada̍nti |
yaḥ | ū̱m̐ iti̍ | tri̱-dhātu̍ | pṛ̱thi̱vīm | u̱ta | dyām | eka̍ḥ | dā̱dhāra̍ | bhuva̍nāni | viśvā̍ |
tat | a̱sya̱ | pri̱yam | a̱bhi | pātha̍ḥ | a̱śyā̱m | nara̍ḥ | yatra̍ | de̱va̱-yava̍ḥ | mada̍nti |
u̱ru̱-kra̱masya̍ | saḥ | hi | bandhu̍ḥ | i̱tthā | viṣṇo̍ḥ | pa̱de | pa̱ra̱me | madhva̍ḥ | utsa̍ḥ |
tā | vā̱m | vāstū̍ni | u̱śma̱si̱ | gama̍dhyai | yatra̍ | gāva̍ḥ | bhūri̍-śṛṅgāḥ | a̱yāsa̍ḥ |
atra̍ | aha̍ | tat | u̱ru̱-gā̱yasya̍ | vṛṣṇa̍ḥ | pa̱ra̱mam | pa̱dam | ava̍ | bhā̱ti̱ | bhūri̍ |
pra | va̱ḥ | pānta̍m | andha̍saḥ | dhi̱yā̱-ya̱te | ma̱he | śūrā̍ya | viṣṇa̍ve | ca̱ | a̱rca̱ta̱ |
yā | sānu̍ni | parva̍tānām | adā̍bhyā | ma̱haḥ | ta̱sthatu̍ḥ | arva̍tā-iva | sā̱dhunā̍ |
tve̱ṣam | i̱tthā | sa̱m-ara̍ṇam | śimī̍-vatoḥ | indrā̍viṣṇū̱ iti̍ | su̱ta̱-pāḥ | vā̱m | u̱ru̱ṣya̱ti̱ |
yā | martyā̍ya | pra̱ti̱-dhī̱yamā̍nam | it | kṛ̱śāno̍ḥ | astu̍ḥ | a̱sa̱nām | u̱ru̱ṣyatha̍ḥ |
tāḥ | ī̱m | va̱rdha̱nti̱ | mahi̍ | a̱sya̱ | pauṁsya̍m | ni | mā̱tarā̍ | na̱ya̱ti̱ | reta̍se | bhu̱je |
dadhā̍ti | pu̱traḥ | ava̍ram | para̍m | pi̱tuḥ | nāma̍ | tṛ̱tīya̍m | adhi̍ | ro̱ca̱ne | di̱vaḥ |
tat-ta̍t | it | a̱sya̱ | pauṁsya̍m | gṛ̱ṇī̱ma̱si̱ | i̱nasya̍ | trā̱tuḥ | a̱vṛ̱kasya̍ | mī̱ḻhuṣa̍ḥ |
yaḥ | pārthi̍vāni | tri̱-bhiḥ | it | vigā̍ma-bhiḥ | u̱ru | krami̍ṣṭa | u̱ru̱-gā̱yāya̍ | jī̱vase̍ |
dve iti̍ | it | a̱sya̱ | krama̍ṇe̱ iti̍ | sva̱ḥ-dṛśa̍ḥ | a̱bhi̱-khyāya̍ | martya̍ḥ | bhu̱ra̱ṇya̱ti̱ |
tṛ̱tīya̍m | a̱sya̱ | naki̍ḥ | ā | da̱dha̱rṣa̱ti̱ | vaya̍ḥ | ca̱na | pa̱taya̍ntaḥ | pa̱ta̱triṇa̍ḥ |
ca̱tuḥ-bhi̍ḥ | sā̱kam | na̱va̱tim | ca̱ | nāma̍-bhiḥ | ca̱kram | na | vṛ̱ttam | vyatī̍n | a̱vī̱vi̱pa̱t |
bṛ̱hat-śa̍rīraḥ | vi̱-mimā̍naḥ | ṛkva̍-bhiḥ | yuvā̍ | aku̍māraḥ | prati̍ | e̱ti̱ | ā̱-ha̱vam |
bhava̍ | mi̱traḥ | na | śevya̍ḥ | ghṛ̱ta-ā̍sutiḥ | vibhū̍ta-dyumnaḥ | e̱va̱-yāḥ | ū̱m̐ iti̍ | sa̱-prathā̍ḥ |
adha̍ | te̱ | vi̱ṣṇo̱ iti̍ | vi̱duṣā̍ | ci̱t | ardhya̍ḥ | stoma̍ḥ | ya̱jñaḥ | ca̱ | rādhya̍ḥ | ha̱viṣma̍tā |
yaḥ | pū̱rvyāya̍ | ve̱dhase̍ | navī̍yase | su̱mat-jā̍naye | viṣṇa̍ve | dadā̍śati |
yaḥ | jā̱tam | a̱sya̱ | ma̱ha̱taḥ | mahi̍ | brava̍t | saḥ | it | ū̱m̐ iti̍ | śrava̍ḥ-bhiḥ | yujya̍m | ci̱t | a̱bhi | a̱sa̱t |
tam | ū̱m̐ iti̍ | sto̱tā̱ra̱ḥ | pū̱rvyam | yathā̍ | vi̱da | ṛ̱tasya̍ | garbha̍m | ja̱nuṣā̍ | pi̱pa̱rta̱na̱ |
ā | a̱sya̱ | jā̱nanta̍ḥ | nāma̍ | ci̱t | vi̱va̱kta̱na̱ | ma̱haḥ | te̱ | vi̱ṣṇo̱ iti̍ | su̱-ma̱tim | bha̱jā̱ma̱he̱ |
tam | a̱sya̱ | rājā̍ | varu̍ṇaḥ | tam | a̱śvinā̍ | kratu̍m | sa̱ca̱nta̱ | māru̍tasya | ve̱dhasa̍ḥ |
dā̱dhāra̍ | dakṣa̍m | u̱t-ta̱mam | a̱ha̱ḥ-vida̍m | va̱rjam | ca̱ | viṣṇu̍ḥ | sakhi̍-vān | a̱pa̱-ū̱rṇu̱te |
ā | yaḥ | vi̱vāya̍ | sa̱cathā̍ya | daivya̍ḥ | indrā̍ya | viṣṇu̍ḥ | su̱-kṛte̍ | su̱kṛt-ta̍raḥ |
ve̱dhāḥ | a̱ji̱nva̱t | tri̱-sa̱dha̱sthaḥ | ārya̍m | ṛ̱tasya̍ | bhā̱ge | yaja̍mānam | ā | a̱bha̱ja̱t |
abo̍dhi | a̱gniḥ | jmaḥ | ut | e̱ti̱ | sūrya̍ḥ | vi | u̱ṣāḥ | ca̱ndrā | ma̱hī | ā̱va̱ḥ | a̱rciṣā̍ |
ayu̍kṣātām | a̱śvinā̍ | yāta̍ve | ratha̍m | pra | a̱sā̱vī̱t | de̱vaḥ | sa̱vi̱tā | jaga̍t | pṛtha̍k |
yat | yu̱ñjāthe̱ iti̍ | vṛṣa̍ṇam | a̱śvi̱nā̱ | ratha̍m | ghṛ̱tena̍ | na̱ḥ | madhu̍nā | kṣa̱tram | u̱kṣa̱ta̱m |
a̱smāka̍m | brahma̍ | pṛta̍nāsu | ji̱nva̱ta̱m | va̱yam | dhanā̍ | śūra̍-sātā | bha̱je̱ma̱hi̱ |
a̱rvāṅ | tri̱-ca̱kraḥ | ma̱dhu̱-vāha̍naḥ | ratha̍ḥ | jī̱ra-a̍śvaḥ | a̱śvino̍ḥ | yā̱tu̱ | su-stu̍taḥ |
tri̱-va̱ndhu̱raḥ | ma̱gha-vā̍ | vi̱śva-sau̍bhagaḥ | śam | na̱ḥ | ā | va̱kṣa̱t | dvi̱-pade̍ | catu̍ḥ-pade |
ā | na̱ḥ | ūrja̍m | va̱ha̱ta̱m | a̱śvi̱nā̱ | yu̱vam | madhu̍-matyā | na̱ḥ | kaśa̍yā | mi̱mi̱kṣa̱ta̱m |
pra | āyu̍ḥ | tāri̍ṣṭam | niḥ | rapā̍ṁsi | mṛ̱kṣa̱ta̱m | sedha̍tam | dveṣa̍ḥ | bhava̍tam | sa̱cā̱-bhuvā̍ |
yu̱vam | ha̱ | garbha̍m | jaga̍tīṣu | dha̱ttha̱ḥ | yu̱vam | viśve̍ṣu | bhuva̍neṣu | a̱ntariti̍ |
yu̱vam | a̱gnim | ca̱ | vṛ̱ṣa̱ṇau̱ | a̱paḥ | ca̱ | vana̱spatī̍n | a̱śvi̱nau̱ | aira̍yethām |
yu̱vam | ha̱ | stha̱ḥ | bhi̱ṣajā̍ | bhe̱ṣa̱jebhi̍ḥ | atho̱ iti̍ | ha̱ | stha̱ḥ | ra̱thyā̍ | rathye̍bhi̱riti̱ rathye̍bhiḥ |
atho̱ iti̍ | ha̱ | kṣa̱tram | adhi̍ | dha̱ttha̱ | u̱grā̱ | yaḥ | vā̱m | ha̱viṣmā̍n | mana̍sā | da̱dāśa̍ |
vasū̱ iti̍ | ru̱drā | pu̱ru̱mantū̱ iti̍ pu̱ru̱-mantū̍ | vṛ̱dhantā̍ | da̱śa̱syata̍m | na̱ḥ | vṛ̱ṣa̱ṇau̱ | a̱bhiṣṭau̍ |
dasrā̍ | ha̱ | yat | rekṇa̍ḥ | au̱ca̱thyaḥ | vā̱m | pra | yat | sa̱srāthe̱ iti̍ | aka̍vābhiḥ | ū̱tī |
kaḥ | vā̱m | dā̱śa̱t | su̱-ma̱taye̍ | ci̱t | a̱syai | vasū̱ iti̍ | yat | dhethe̱ iti̍ | nama̍sā | pa̱de | goḥ |
ji̱gṛ̱tam | a̱sme iti̍ | re̱vatī̍ḥ | pura̍m-dhīḥ | kā̱ma̱preṇa̍-iva | mana̍sā | cara̍ntā |
yu̱ktaḥ | ha̱ | yat | vā̱m | tau̱gryāya̍ | pe̱ruḥ | vi | madhye̍ | arṇa̍saḥ | dhāyi̍ | pa̱jraḥ |
upa̍ | vā̱m | ava̍ḥ | śa̱ra̱ṇam | ga̱me̱ya̱m | śūra̍ḥ | na | ajma̍ | pa̱taya̍t-bhiḥ | evai̍ḥ |
upa̍-stutiḥ | au̱ca̱thyam | u̱ru̱ṣye̱t | mā | mām | i̱me iti̍ | pa̱ta̱triṇī̱ iti̍ | vi | du̱gdhā̱m |
mā | mām | edha̍ḥ | daśa̍-tayaḥ | ci̱taḥ | dhā̱k | pra | yat | vā̱m | ba̱ddhaḥ | tmani̍ | khāda̍ti | kṣām |
na | mā̱ | ga̱ra̱n | na̱dya̍ḥ | mā̱tṛ-ta̍māḥ | dā̱sāḥ | yat | ī̱m | su-sa̍mubdham | a̱va̱-adhu̍ḥ |
śira̍ḥ | yat | a̱sya̱ | trai̱ta̱naḥ | vi̱-takṣa̍t | sva̱yam | dā̱saḥ | ura̍ḥ | aṁsau̍ | api̍ | gdheti̍ gdha |
dī̱rgha-ta̍māḥ | mā̱ma̱te̱yaḥ | ju̱ju̱rvān | da̱śa̱me | yu̱ge |
a̱pām | artha̍m | ya̱tīnā̍m | bra̱hmā | bha̱va̱ti̱ | sāra̍thiḥ |
pra | dyāvā̍ | ya̱jñaiḥ | pṛ̱thi̱vī iti̍ | ṛ̱ta̱-vṛdhā̍ | ma̱hī iti̍ | stu̱ṣe̱ | vi̱dathe̍ṣu | pra-ce̍tasā |
de̱vebhi̍ḥ | ye iti̍ | de̱va-pu̍tre̱ iti̍ de̱va-pu̍tre | su̱-daṁsa̍sā | i̱tthā | dhi̱yā | vāryā̍ṇi | pra̱-bhūṣa̍taḥ |
u̱ta | ma̱nye̱ | pi̱tuḥ | a̱druha̍ḥ | mana̍ḥ | mā̱tuḥ | mahi̍ | sva-ta̍vaḥ | tat | havī̍ma-bhiḥ |
su̱-reta̍sā | pi̱tarā̍ | bhūma̍ | ca̱kra̱tu̱ḥ | u̱ru | pra̱-jāyā̍ḥ | a̱mṛta̍m | varī̍ma-bhiḥ |
te | sū̱nava̍ḥ | su̱-apa̍saḥ | su̱-daṁsa̍saḥ | ma̱hī iti̍ | ja̱jñu̱ḥ | mā̱tarā̍ | pū̱rva-ci̍ttaye |
sthā̱tuḥ | ca̱ | sa̱tyam | jaga̍taḥ | ca̱ | dharma̍ṇi | pu̱trasya̍ | pā̱tha̱ḥ | pa̱dam | adva̍yāvinaḥ |
te | mā̱yina̍ḥ | ma̱mi̱re̱ | su̱-prace̍tasaḥ | jā̱mī iti̍ | sayo̍nī̱ iti̱ sa-yo̍nī | mi̱thu̱nā | sam-o̍kasā |
navya̍m-navyam | tantu̍m | ā | ta̱nva̱te | di̱vi | sa̱mu̱dre | a̱ntariti̍ | ka̱vaya̍ḥ | su̱-dī̱taya̍ḥ |
tat | rādha̍ḥ | a̱dya | sa̱vi̱tuḥ | vare̍ṇyam | va̱yam | de̱vasya̍ | pra̱-sa̱ve | ma̱nā̱ma̱he̱ |
a̱smabhya̍m | dyā̱vā̱pṛ̱thi̱vī̱ iti̍ | su̱-ce̱tunā̍ | ra̱yim | dha̱tta̱m | vasu̍-mantam | śa̱ta̱-gvina̍m |
te iti̍ | hi | dyāvā̍pṛthi̱vī iti̍ | vi̱śva-śa̍mbhuvā | ṛ̱tava̍rī̱ ityṛ̱ta-va̍rī | raja̍saḥ | dhā̱ra̱yatka̍vī̱ iti̍ dhā̱ra̱yat-ka̍vī |
su̱janma̍nī̱ iti̍ su̱-janma̍nī | dhi̱ṣaṇe̱ iti̍ | a̱ntaḥ | ī̱ya̱te̱ | de̱vaḥ | de̱vī iti̍ | dharma̍ṇā | sūrya̍ḥ | śuci̍ḥ |
u̱ru̱-vyaca̍sā | ma̱hinī̱ iti̍ | a̱sa̱ścatā̍ | pi̱tā | mā̱tā | ca̱ | bhuva̍nāni | ra̱kṣa̱ta̱ḥ |
su̱dhṛṣṭa̍me̱ iti̍ su̱-dhṛṣṭa̍me | va̱pu̱ṣye̱3̱̍ iti̍ | na | roda̍sī̱ iti̍ | pi̱tā | yat | sī̱m | a̱bhi | rū̱paiḥ | avā̍sayat |
saḥ | vahni̍ḥ | pu̱traḥ | pi̱troḥ | pa̱vitra̍-vān | pu̱nāti̍ | dhīra̍ḥ | bhuva̍nāni | mā̱yayā̍ |
dhe̱num | ca̱ | pṛśni̍m | vṛ̱ṣa̱bham | su̱-reta̍sam | vi̱śvāhā̍ | śu̱kram | paya̍ḥ | a̱sya̱ | dhu̱kṣa̱ta̱ |
a̱yam | de̱vānā̍m | a̱pasā̍m | a̱paḥ-ta̍maḥ | yaḥ | ja̱jāna̍ | roda̍sī̱ iti̍ | vi̱śva-śa̍mbhuvā |
vi | yaḥ | ma̱me | raja̍sī̱ iti̍ | su̱kra̱tu̱-yayā̍ | a̱jare̍bhiḥ | skambha̍nebhiḥ | sam | ā̱nṛ̱ce̱ |
te iti̍ | na̱ḥ | gṛ̱ṇā̱ne iti̍ | ma̱hi̱nī̱ iti̍ | mahi̍ | śrava̍ḥ | kṣa̱tram | dyā̱vā̱pṛ̱thi̱vī̱ iti̍ | dhā̱sa̱tha̱ḥ | bṛ̱hat |
yena̍ | a̱bhi | kṛ̱ṣṭīḥ | ta̱tanā̍ma | vi̱śvahā̍ | pa̱nāyya̍m | oja̍ḥ | a̱sme iti̍ | sam | i̱nva̱ta̱m |
kim | ū̱m̐ iti̍ | śreṣṭha̍ḥ | kim | yavi̍ṣṭhaḥ | na̱ḥ | ā | a̱ja̱ga̱n | kim | ī̱ya̱te̱ | dū̱tya̍m | kat | yat | ū̱ci̱ma |
na | ni̱ndi̱ma̱ | ca̱ma̱sam | yaḥ | ma̱hā̱-ku̱laḥ | agne̍ | bhrā̱ta̱ḥ | druṇa̍ḥ | it | bhū̱tim | ū̱di̱ma̱ |
eka̍m | ca̱ma̱sam | ca̱tura̍ḥ | kṛ̱ṇo̱ta̱na̱ | tat | va̱ḥ | de̱vāḥ | a̱bru̱va̱n | tat | va̱ḥ | ā | a̱ga̱ma̱m |
saudha̍nvanāḥ | yadi̍ | e̱va | ka̱ri̱ṣyatha̍ | sā̱kam | de̱vaiḥ | ya̱jñiyā̍saḥ | bha̱vi̱ṣya̱tha̱ |
a̱gnim | dū̱tam | prati̍ | yat | abra̍vītana | aśva̍ḥ | kartva̍ḥ | ratha̍ḥ | u̱ta | i̱ha | kartva̍ḥ |
dhe̱nuḥ | kartvā̍ | yu̱va̱śā | kartvā̍ | dvā | tāni̍ | bhrā̱ta̱ḥ | anu̍ | va̱ḥ | kṛ̱tvī | ā | i̱ma̱si̱ |
ca̱kṛ̱-vāṁsa̍ḥ | ṛ̱bha̱va̱ḥ | tat | a̱pṛ̱ccha̱ta̱ | kva̍ | it | a̱bhū̱t | yaḥ | syaḥ | dū̱taḥ | na̱ḥ | ā | aja̍gan |
ya̱dā | a̱va̱-akhya̍t | ca̱ma̱sān | ca̱tura̍ḥ | kṛ̱tān | āt | it | tvaṣṭā̍ | gnāsu̍ | a̱ntaḥ | ni | ā̱na̱je̱ |
hanā̍ma | e̱nā̱n | iti̍ | tvaṣṭā̍ | yat | abra̍vīt | ca̱ma̱sam | ye | de̱va̱-pāna̍m | ani̍ndiṣuḥ |
a̱nyā | nāmā̍ni | kṛ̱ṇva̱te̱ | su̱te | sacā̍ | a̱nyaiḥ | e̱nā̱n | ka̱nyā̍ | nāma̍-bhiḥ | spa̱ra̱t |
indra̍ḥ | harī̍ | yu̱yu̱je | a̱śvinā̍ | ratha̍m | bṛha̱spati̍ḥ | vi̱śva-rū̍pām | upa̍ | ā̱ja̱ta̱ |
ṛ̱bhuḥ | vi-bhvā̍ | vāja̍ḥ | de̱vān | a̱ga̱ccha̱ta̱ | su̱-apa̍saḥ | ya̱jñiya̍m | bhā̱gam | ai̱ta̱na̱ |
niḥ | carma̍ṇaḥ | gām | a̱ri̱ṇī̱ta̱ | dhī̱ti-bhi̍ḥ | yā | jara̍ntā | yu̱va̱śā | tā | a̱kṛ̱ṇo̱ta̱na̱ |
saudha̍nvanāḥ | aśvā̍t | aśva̍m | a̱ta̱kṣa̱ta̱ | yu̱ktvā | ratha̍m | upa̍ | de̱vān | a̱yā̱ta̱na̱ |
i̱dam | u̱da̱kam | pi̱ba̱ta̱ | iti̍ | a̱bra̱vī̱ta̱na̱ | i̱dam | vā̱ | gha̱ | pi̱ba̱ta̱ | mu̱ñja̱-neja̍nam |
saudha̍nvanāḥ | yadi̍ | tat | na-i̍va | harya̍tha | tṛ̱tīye̍ | gha̱ | sava̍ne | mā̱da̱yā̱dhvai̱ |
āpa̍ḥ | bhūyi̍ṣṭhāḥ | iti̍ | eka̍ḥ | a̱bra̱vī̱t | a̱gniḥ | bhūyi̍ṣṭhaḥ | iti̍ | a̱nyaḥ | a̱bra̱vī̱t |
va̱dha̱ḥ-yantī̍m | ba̱hu-bhya̍ḥ | pra | eka̍ḥ | a̱bra̱vī̱t | ṛ̱tā | vada̍ntaḥ | ca̱ma̱sān | a̱pi̱ṁśa̱ta̱ |
śro̱ṇām | eka̍ḥ | u̱da̱kam | gām | ava̍ | a̱ja̱ti̱ | mā̱ṁsam | eka̍ḥ | pi̱ṁśa̱ti̱ | sū̱nayā̍ | ā-bhṛ̍tam |
ā | ni̱-mruca̍ḥ | śakṛ̍t | eka̍ḥ | apa̍ | a̱bha̱ra̱t | kim | svi̱t | pu̱trebhya̍ḥ | pi̱tarau̍ | upa̍ | ā̱va̱tu̱ḥ |
u̱dvat-su̍ | a̱smai̱ | a̱kṛ̱ṇo̱ta̱na̱ | tṛṇa̍m | ni̱vat-su̍ | a̱paḥ | su̱-a̱pa̱syayā̍ | na̱ra̱ḥ |
ago̍hyasya | yat | asa̍stana | gṛ̱he | tat | a̱dya | i̱dam | ṛ̱bha̱va̱ḥ | na | anu̍ | ga̱ccha̱tha̱ |
sa̱m-mīlya̍ | yat | bhuva̍nā | pa̱ri̱-asa̍rpata | kva̍ | svi̱t | tā̱tyā | pi̱tarā̍ | va̱ḥ | ā̱sa̱tu̱ḥ |
aśa̍pata | yaḥ | ka̱rasna̍m | va̱ḥ | ā̱-da̱de | yaḥ | pra | abra̍vīt | pro iti̍ | tasmai̍ | a̱bra̱vī̱ta̱na̱ |
su̱su̱pvāṁsa̍ḥ | ṛ̱bha̱va̱ḥ | tat | a̱pṛ̱ccha̱ta̱ | ago̍hya | kaḥ | i̱dam | na̱ḥ | a̱bū̱bu̱dha̱t |
śvāna̍m | ba̱staḥ | bo̱dha̱yi̱tāra̍m | a̱bra̱vī̱t | sa̱ṁva̱tsa̱re | i̱dam | a̱dya | vi | a̱khya̱ta̱ |
di̱vā | yā̱nti̱ | ma̱ruta̍ḥ | bhūmyā̍ | a̱gniḥ | a̱yam | vāta̍ḥ | a̱ntari̍kṣeṇa | yā̱ti̱ |
a̱t-bhiḥ | yā̱ti̱ | varu̍ṇaḥ | sa̱mu̱draiḥ | yu̱ṣmān | i̱cchanta̍ḥ | śa̱va̱sa̱ḥ | na̱pā̱ta̱ḥ |
mā | na̱ḥ | mi̱traḥ | varu̍ṇaḥ | a̱rya̱mā | ā̱yuḥ | indra̍ḥ | ṛ̱bhu̱kṣāḥ | ma̱ruta̍ḥ | pari̍ | khya̱n |
yat | vā̱jina̍ḥ | de̱va-jā̍tasya | sapte̍ḥ | pra̱-va̱kṣyāma̍ḥ | vi̱dathe̍ | vī̱ryā̍ṇi |
yat | ni̱ḥ-nijā̍ | rekṇa̍sā | prāvṛ̍tasya | rā̱tim | gṛ̱bhī̱tām | mu̱kha̱taḥ | naya̍nti |
su-prā̍ṅ | a̱jaḥ | memya̍t | vi̱śva-rū̍paḥ | i̱ndrā̱pū̱ṣṇoḥ | pri̱yam | api̍ | e̱ti̱ | pātha̍ḥ |
e̱ṣaḥ | chāga̍ḥ | pu̱raḥ | aśve̍na | vā̱jinā̍ | pū̱ṣṇaḥ | bhā̱gaḥ | nī̱ya̱te̱ | vi̱śva-de̍vyaḥ |
a̱bhi̱-priya̍m | yat | pu̱ro̱ḻāśa̍m | arva̍tā | tvaṣṭā̍ | it | e̱na̱m | sau̱śra̱va̱sāya̍ | ji̱nva̱ti̱ |
yat | ha̱vi̱ṣya̍m | ṛ̱tu̱-śaḥ | de̱va̱-yāna̍m | triḥ | mānu̍ṣāḥ | pari̍ | aśva̍m | naya̍nti |
atra̍ | pū̱ṣṇaḥ | pra̱tha̱maḥ | bhā̱gaḥ | e̱ti̱ | ya̱jñam | de̱vebhya̍ḥ | pra̱ti̱-ve̱daya̍n | a̱jaḥ |
hotā̍ | a̱dhva̱ryuḥ | ā-va̍yāḥ | a̱gni̱m-i̱ndhaḥ | grā̱va̱-grā̱bhaḥ | u̱ta | śaṁstā̍ | su-vi̍praḥ |
tena̍ | ya̱jñena̍ | su-a̍raṁkṛtena | su-i̍ṣṭena | va̱kṣaṇā̍ḥ | ā | pṛ̱ṇa̱dhva̱m |
yū̱pa̱-vra̱skāḥ | u̱ta | ye | yū̱pa̱-vā̱hāḥ | ca̱ṣāla̍m | ye | a̱śva̱-yū̱pāya̍ | takṣa̍ti |
ye | ca̱ | arva̍te | paca̍nam | sa̱m-bhara̍nti | u̱to iti̍ | teṣā̍m | a̱bhi-gū̍rtiḥ | na̱ḥ | i̱nva̱tu̱ |
upa̍ | pra | a̱gā̱t | su̱-mat | me̱ | a̱dhā̱yi̱ | manma̍ | de̱vānā̍m | āśā̍ḥ | upa̍ | vī̱ta-pṛ̍ṣṭhaḥ |
anu̍ | e̱na̱m | viprā̍ḥ | ṛṣa̍yaḥ | ma̱da̱nti̱ | de̱vānā̍m | pu̱ṣṭe | ca̱kṛ̱ma̱ | su̱-bandhu̍m |
yat | vā̱jina̍ḥ | dāma̍ | sa̱m-dāna̍m | arva̍taḥ | yā | śī̱rṣa̱ṇyā̍ | ra̱śa̱nā | rajju̍ḥ | a̱sya̱ |
yat | vā̱ | gha̱ | a̱sya̱ | pra-bhṛ̍tam | ā̱sye̍ | tṛṇa̍m | sarvā̍ | tā | te̱ | api̍ | de̱veṣu̍ | a̱stu̱ |
yat | aśva̍sya | kra̱viṣa̍ḥ | makṣi̍kā | āśa̍ | yat | vā̱ | svarau̍ | sva-dhi̍tau | ri̱ptam | asti̍ |
yat | hasta̍yoḥ | śa̱mi̱tuḥ | yat | na̱kheṣu̍ | sarvā̍ | tā | te̱ | api̍ | de̱veṣu̍ | a̱stu̱ |
yat | ūva̍dhyam | u̱dara̍sya | a̱pa̱-vāti̍ | yaḥ | ā̱masya̍ | kra̱viṣa̍ḥ | ga̱ndhaḥ | asti̍ |
su̱-kṛ̱tā | tat | śa̱mi̱tāra̍ḥ | kṛ̱ṇva̱ntu̱ | u̱ta | medha̍m | śṛ̱ta̱-pāka̍m | pa̱ca̱ntu̱ |
yat | te̱ | gātrā̍t | a̱gninā̍ | pa̱cyamā̍nāt | a̱bhi | śūla̍m | ni-ha̍tasya | a̱va̱-dhāva̍ti |
mā | tat | bhūmyā̍m | ā | śri̱ṣa̱t | mā | tṛṇe̍ṣu | de̱vebhya̍ḥ | tat | u̱śat-bhya̍ḥ | rā̱tam | a̱stu̱ |
ye | vā̱jina̍m | pa̱ri̱-paśya̍nti | pa̱kvam | ye | ī̱m | ā̱huḥ | su̱ra̱bhiḥ | niḥ | ha̱ra̱ | iti̍ |
ye | ca̱ | arva̍taḥ | mā̱ṁsa̱-bhi̱kṣām | u̱pa̱-āsa̍te | u̱to iti̍ | teṣā̍m | a̱bhi-gū̍rtiḥ | na̱ḥ | i̱nva̱tu̱ |
yat | ni̱-īkṣa̍ṇam | mā̱ṁspaca̍nyāḥ | u̱khāyā̍ḥ | yā | pātrā̍ṇi | yū̱ṣṇaḥ | ā̱-seca̍nāni |
ū̱ṣma̱ṇyā̍ | a̱pi̱-dhānā̍ | ca̱rū̱ṇām | a̱ṅkāḥ | sū̱nāḥ | pari̍ | bhū̱ṣa̱nti̱ | aśva̍m |
ni̱-krama̍ṇam | ni̱-sada̍nam | vi̱-varta̍nam | yat | ca̱ | paḍbī̍śam | arva̍taḥ |
yat | ca̱ | pa̱pau | yat | ca̱ | ghā̱sim | ja̱ghāsa̍ | sarvā̍ | tā | te̱ | api̍ | de̱veṣu̍ | a̱stu̱ |
mā | tvā̱ | a̱gniḥ | dhva̱na̱yī̱t | dhū̱ma-ga̍ndhiḥ | mā | u̱khā | bhrāja̍ntī | a̱bhi | vi̱kta̱ | jaghri̍ḥ |
i̱ṣṭam | vī̱tam | a̱bhi-gū̍rtam | vaṣa̍ṭ-kṛtam | tam | de̱vāsa̍ḥ | prati̍ | gṛ̱bhṇa̱nti̱ | aśva̍m |
yat | aśvā̍ya | vāsa̍ḥ | u̱pa̱-stṛ̱ṇanti̍ | a̱dhī̱vā̱sam | yā | hira̍ṇyāni | a̱smai̱ |
sa̱m-dāna̍m | arva̍ntam | paḍbī̍śam | pri̱yā | de̱veṣu̍ | ā | ya̱ma̱ya̱nti̱ |
yat | te̱ | sā̱de | maha̍sā | śūkṛ̍tasya | pārṣṇyā̍ | vā̱ | kaśa̍yā | vā̱ | tu̱toda̍ |
sru̱cā-i̍va | tā | ha̱viṣa̍ḥ | a̱dhva̱reṣu̍ | sarvā̍ | tā | te̱ | brahma̍ṇā | sū̱da̱yā̱mi̱ |
catu̍ḥ-triṁśat | vā̱jina̍ḥ | de̱va-ba̍ndhoḥ | vaṅkrī̍ḥ | aśva̍sya | sva-dhi̍tiḥ | sam | e̱ti̱ |
acchi̍drā | gātrā̍ | va̱yunā̍ | kṛ̱ṇo̱ta̱ | paru̍ḥ-paruḥ | a̱nu̱-ghuṣya̍ | vi | śa̱sta̱ |
eka̍ḥ | tvaṣṭu̍ḥ | aśva̍sya | vi̱-śa̱stā | dvā | ya̱ntārā̍ | bha̱va̱ta̱ḥ | tathā̍ | ṛ̱tuḥ |
yā | te̱ | gātrā̍ṇām | ṛ̱tu̱-thā | kṛ̱ṇomi̍ | tā-tā̍ | piṇḍā̍nām | pra | ju̱ho̱mi̱ | a̱gnau |
mā | tvā̱ | ta̱pa̱t | pri̱yaḥ | ā̱tmā | a̱pi̱-yanta̍m | mā | sva-dhi̍tiḥ | ta̱nva̍ḥ | ā | ti̱sthi̱pa̱t | te̱ |
mā | te̱ | gṛ̱dhnuḥ | a̱vi̱-śa̱stā | a̱ti̱-hāya̍ | chi̱drā | gātrā̍ṇi | a̱sinā̍ | mithu̍ | ka̱riti̍ kaḥ |
na | vai | ū̱m̐ iti̍ | e̱tat | mri̱ya̱se̱ | na | ri̱ṣya̱si̱ | de̱vān | it | e̱ṣi̱ | pa̱thi-bhi̍ḥ | su̱-gebhi̍ḥ |
harī̱ iti̍ | te̱ | yuñjā̍ | pṛṣa̍tī̱ iti̍ | a̱bhū̱tā̱m | upa̍ | a̱sthā̱t | vā̱jī | dhu̱ri | rāsa̍bhasya |
su̱-gavya̍m | na̱ḥ | vā̱jī | su̱-aśvya̍m | pu̱ṁsaḥ | pu̱trān | u̱ta | vi̱śva̱-puṣa̍m | ra̱yim |
a̱nā̱gā̱ḥ-tvam | na̱ḥ | adi̍tiḥ | kṛ̱ṇo̱tu̱ | kṣa̱tram | na̱ḥ | aśva̍ḥ | va̱na̱tā̱m | ha̱viṣmā̍n |
yat | akra̍ndaḥ | pra̱tha̱mam | jāya̍mānaḥ | u̱t-yan | sa̱mu̱drāt | u̱ta | vā̱ | purī̍ṣāt |
śye̱nasya̍ | pa̱kṣā | ha̱ri̱ṇasya̍ | bā̱hū iti̍ | u̱pa̱-stutya̍m | mahi̍ | jā̱tam | te̱ | a̱rva̱n |
ya̱mena̍ | da̱ttam | tri̱taḥ | e̱na̱m | a̱yu̱na̱k | indra̍ḥ | e̱na̱m | pra̱tha̱maḥ | adhi̍ | a̱ti̱ṣṭha̱t |
ga̱ndha̱rvaḥ | a̱sya̱ | ra̱śa̱nām | a̱gṛ̱bhṇā̱t | sūrā̍t | aśva̍m | va̱sa̱va̱ḥ | niḥ | a̱ta̱ṣṭa̱ |
asi̍ | ya̱maḥ | asi̍ | ā̱di̱tyaḥ | a̱rva̱n | asi̍ | tri̱taḥ | guhye̍na | vra̱tena̍ |
asi̍ | some̍na | sa̱mayā̍ | vi-pṛ̍ktaḥ | ā̱huḥ | te̱ | trīṇi̍ | di̱vi | bandha̍nāni |
trīṇi̍ | te̱ | ā̱hu̱ḥ | di̱vi | bandha̍nāni | trīṇi̍ | a̱p-su | trīṇi̍ | a̱ntariti̍ | sa̱mu̱dre |
u̱ta-i̍va | me̱ | varu̍ṇaḥ | cha̱ntsi̱ | a̱rva̱n | yatra̍ | te̱ | ā̱huḥ | pa̱ra̱mam | ja̱nitra̍m |
i̱mā | te̱ | vā̱ji̱n | a̱va̱-mārja̍nāni | i̱mā | śa̱phānā̍m | sa̱ni̱tuḥ | ni̱-dhānā̍ |
atra̍ | te̱ | bha̱drāḥ | ra̱śa̱nāḥ | a̱pa̱śya̱m | ṛ̱tasya̍ | yāḥ | a̱bhi̱-rakṣa̍nti | go̱pāḥ |
ā̱tmāna̍m | te̱ | mana̍sā | ā̱rāt | a̱jā̱nā̱m | a̱vaḥ | di̱vā | pa̱taya̍ntam | pa̱ta̱ṅgam |
śira̍ḥ | a̱pa̱śya̱m | pa̱thi-bhi̍ḥ | su̱-gebhi̍ḥ | a̱re̱ṇu-bhi̍ḥ | jeha̍mānam | pa̱ta̱tri |
atra̍ | te̱ | rū̱pam | u̱t-ta̱mam | a̱pa̱śya̱m | jigī̍ṣamāṇam | i̱ṣaḥ | ā | pa̱de | goḥ |
ya̱dā | te̱ | marta̍ḥ | anu̍ | bhoga̍m | āna̍ṭ | āt | it | grasi̍ṣṭhaḥ | oṣa̍dhīḥ | a̱jī̱ga̱riti̍ |
anu̍ | tvā̱ | ratha̍ḥ | anu̍ | marya̍ḥ | a̱rva̱n | anu̍ | gāva̍ḥ | anu̍ | bhaga̍ḥ | ka̱nīnā̍m |
anu̍ | vrātā̍saḥ | tava̍ | sa̱khyam | ī̱yu̱ḥ | anu̍ | de̱vāḥ | ma̱mi̱re̱ | vī̱rya̍m | te̱ |
hira̍ṇya-śṛṅgaḥ | aya̍ḥ | a̱sya̱ | pādā̍ḥ | mana̍ḥ-javāḥ | ava̍raḥ | indra̍ḥ | ā̱sī̱t |
de̱vāḥ | it | a̱sya̱ | ha̱vi̱ḥ-adya̍m | ā̱ya̱n | yaḥ | arva̍ntam | pra̱tha̱maḥ | a̱dhi̱-ati̍ṣṭhat |
ī̱rma-a̍ntāsaḥ | sili̍ka-madhyamāsaḥ | sam | śūra̍ṇāsaḥ | di̱vyāsa̍ḥ | atyā̍ḥ |
ha̱ṁsāḥ-i̍va | śre̱ṇi̱-śaḥ | ya̱ta̱nte̱ | yat | ākṣi̍ṣuḥ | di̱vyam | ajma̍m | aśvā̍ḥ |
tava̍ | śarī̍ram | pa̱ta̱yi̱ṣṇu | a̱rva̱n | tava̍ | ci̱ttam | vāta̍ḥ-iva | dhrajī̍mān |
tava̍ | śṛṅgā̍ṇi | vi-sthi̍tā | pu̱ru̱-trā | ara̍ṇyeṣu | jarbhu̍rāṇā | ca̱ra̱nti̱ |
upa̍ | pra | a̱gā̱t | śasa̍nam | vā̱jī | arvā̍ | de̱va̱drīcā̍ | mana̍sā | dīdhyā̍naḥ |
a̱jaḥ | pu̱raḥ | nī̱ya̱te̱ | nābhi̍ḥ | a̱sya̱ | anu̍ | pa̱ścāt | ka̱vaya̍ḥ | ya̱nti̱ | re̱bhāḥ |
upa̍ | pra | a̱gā̱t | pa̱ra̱mam | yat | sa̱dha-stha̍m | arvā̍n | accha̍ | pi̱tara̍m | mā̱tara̍m | ca̱ |
a̱dya | de̱vān | juṣṭa̍-tamaḥ | hi | ga̱myāḥ | atha̍ | ā | śā̱ste̱ | dā̱śuṣe̍ | vāryā̍ṇi |
a̱sya | vā̱masya̍ | pa̱li̱tasya̍ | hotu̍ḥ | tasya̍ | bhrātā̍ | ma̱dhya̱maḥ | a̱sti̱ | aśna̍ḥ |
tṛ̱tīya̍ḥ | bhrātā̍ | ghṛ̱ta-pṛ̍ṣṭhaḥ | a̱sya̱ | atra̍ | a̱pa̱śya̱m | vi̱śpati̍m | sa̱pta-pu̍tram |
sa̱pta | yu̱ñja̱nti̱ | ratha̍m | eka̍-cakram | eka̍ḥ | aśva̍ḥ | va̱ha̱ti̱ | sa̱pta-nā̍mā |
tri̱-nābhi̍ | ca̱kram | a̱jara̍m | a̱na̱rvam | yatra̍ | i̱mā | viśvā̍ | bhuva̍nā | adhi̍ | ta̱sthuḥ |
i̱mam | ratha̍m | adhi̍ | ye | sa̱pta | ta̱sthuḥ | sa̱pta-ca̍kram | sa̱pta | va̱ha̱nti̱ | aśvā̍ḥ |
sa̱pta | svasā̍raḥ | a̱bhi | sam | na̱va̱nte̱ | yatra̍ | gavā̍m | ni-hi̍tā | sa̱pta | nāma̍ |
kaḥ | da̱da̱rśa̱ | pra̱tha̱mam | jāya̍mānam | a̱stha̱n-vanta̍m | yat | a̱na̱sthā | bibha̍rti |
bhūmyā̍ḥ | asu̍ḥ | asṛ̍k | ā̱tmā | kva̍ | svi̱t | kaḥ | vi̱dvāṁsa̍m | upa̍ | gā̱t | praṣṭu̍m | e̱tat |
pāka̍ḥ | pṛ̱cchā̱mi̱ | mana̍sā | avi̍-jānan | de̱vānā̍m | e̱nā | ni-hi̍tā | pa̱dāni̍ |
va̱tse | ba̱ṣkaye̍ | adhi̍ | sa̱pta | tantū̍n | vi | ta̱tni̱re̱ | ka̱vaya̍ḥ | ota̱vai | ū̱m̐ iti̍ |
aci̍kitvān | ci̱ki̱tuṣa̍ḥ | ci̱t | atra̍ | ka̱vīn | pṛ̱cchā̱mi̱ | vi̱dmane̍ | na | vi̱dvān |
vi | yaḥ | ta̱stambha̍ | ṣaṭ | i̱mā | rajā̍ṁsi | a̱jasya̍ | rū̱pe | kim | api̍ | svi̱t | eka̍m |
i̱ha | bra̱vī̱tu̱ | yaḥ | ī̱m | a̱ṅga | veda̍ | a̱sya | vā̱masya̍ | ni-hi̍tam | pa̱dam | veriti̱ veḥ |
śī̱rṣṇaḥ | kṣī̱ram | du̱hra̱te̱ | gāva̍ḥ | a̱sya̱ | va̱vrim | vasā̍nāḥ | u̱da̱kam | pa̱dā | a̱pu̱ḥ |
mā̱tā | pi̱tara̍m | ṛ̱te | ā | ba̱bhā̱ja̱ | dhī̱tī | agre̍ | mana̍sā | sam | hi | ja̱gme |
sā | bī̱bha̱tsuḥ | garbha̍-rasā | ni-vi̍ddhā | nama̍svantaḥ | it | u̱pa̱-vā̱kam | ī̱yu̱ḥ |
yu̱ktā | mā̱tā | ā̱sī̱t | dhu̱ri | dakṣi̍ṇāyāḥ | ati̍ṣṭhat | garbha̍ḥ | vṛ̱ja̱nīṣu̍ | a̱ntariti̍ |
amī̍met | va̱tsaḥ | anu̍ | gām | a̱pa̱śya̱t | vi̱śva̱-rū̱pya̍m | tri̱ṣu | yoja̍neṣu |
ti̱sraḥ | mā̱tṝḥ | trīn | pi̱tṝn | bibhra̍t | eka̍ḥ | ū̱rdhvaḥ | ta̱sthau̱ | na | ī̱m | ava̍ | gla̱pa̱ya̱nti̱ |
ma̱ntraya̍nte | di̱vaḥ | a̱muṣya̍ | pṛ̱ṣṭhe | vi̱śva̱-vida̍m | vāca̍m | avi̍śva-minvām |
dvāda̍śa-aram | na̱hi | tat | jarā̍ya | varva̍rti | ca̱kram | pari̍ | dyām | ṛ̱tasya̍ |
ā | pu̱trāḥ | a̱gne̱ | mi̱thu̱nāsa̍ḥ | atra̍ | sa̱pta | śa̱tāni̍ | vi̱ṁśa̱tiḥ | ca̱ | ta̱sthu̱ḥ |
pañca̍-pādam | pi̱tara̍m | dvāda̍śa-ākṛtim | di̱vaḥ | ā̱hu̱ḥ | pare̍ | ardhe̍ | pu̱rī̱ṣiṇa̍m |
atha̍ | i̱me | a̱nye | upa̍re | vi̱-ca̱kṣa̱ṇam | sa̱pta-ca̍kre | ṣaṭ-a̍re | ā̱hu̱ḥ | arpi̍tam |
pañca̍-are | ca̱kre | pa̱ri̱-varta̍māne | tasmi̍n | ā | ta̱sthu̱ḥ | bhuva̍nāni | viśvā̍ |
tasya̍ | na | akṣa̍ḥ | ta̱pya̱te̱ | bhūri̍-bhāraḥ | sa̱nāt | e̱va | na | śī̱rya̱te̱ | sa-nā̍bhiḥ |
sa-ne̍mi | ca̱kram | a̱jara̍m | vi | va̱vṛ̱te̱ | u̱ttā̱nāyā̍m | daśa̍ | yu̱ktāḥ | va̱ha̱nti̱ |
sūrya̍sya | cakṣu̍ḥ | raja̍sā | e̱ti̱ | ā-vṛ̍tam | tasmi̍n | ārpi̍tā | bhuva̍nāni | viśvā̍ |
sā̱ka̱m-jānā̍m | sa̱ptatha̍m | ā̱hu̱ḥ | e̱ka̱-jam | ṣaṭ | it | ya̱māḥ | ṛṣa̍yaḥ | de̱va̱-jāḥ | iti̍ |
teṣā̍m | i̱ṣṭāni̍ | vi-hi̍tāni | dhā̱ma̱-śaḥ | sthā̱tre | re̱ja̱nte̱ | vi-kṛ̍tāni | rū̱pa̱-śaḥ |
striya̍ḥ | sa̱tīḥ | tān | ū̱m̐ iti̍ | me̱ | pu̱ṁsaḥ | ā̱hu̱ḥ | paśya̍t | a̱kṣa̱ṇ-vān | na | vi | ce̱ta̱t | a̱ndhaḥ |
ka̱viḥ | yaḥ | pu̱traḥ | saḥ | ī̱m | ā | ci̱ke̱ta̱ | yaḥ | tā | vi̱-jā̱nāt | saḥ | pi̱tuḥ | pi̱tā | a̱sa̱t |
a̱vaḥ | pare̍ṇa | pa̱raḥ | e̱nā | ava̍reṇa | pa̱dā | va̱tsam | bibhra̍tī | gauḥ | ut | a̱sthā̱t |
sā | ka̱drīcī̍ | kam | svi̱t | ardha̍m | parā̍ | a̱gā̱t | kva̍ | svi̱t | sū̱te̱ | na̱hi | yū̱the | a̱ntariti̍ |
a̱vaḥ | pare̍ṇa | pi̱tara̍m | yaḥ | a̱sya̱ | a̱nu̱-veda̍ | pa̱raḥ | e̱nā | ava̍reṇa |
ka̱vi̱-yamā̍naḥ | kaḥ | i̱ha | pra | vo̱ca̱t | de̱vam | mana̍ḥ | kuta̍ḥ | adhi̍ | pra-jā̍tam |
ye | a̱rvāñca̍ḥ | tān | ū̱m̐ iti̍ | parā̍caḥ | ā̱hu̱ḥ | ye | parā̍ñcaḥ | tān | ū̱m̐ iti̍ | a̱rvāca̍ḥ | ā̱hu̱ḥ |
indra̍ḥ | ca̱ | yā | ca̱krathu̍ḥ | so̱ma̱ | tāni̍ | dhu̱rā | na | yu̱ktāḥ | raja̍saḥ | va̱ha̱nti̱ |
dvā | su̱-pa̱rṇā | sa̱-yujā̍ | sakhā̍yā | sa̱ma̱nam | vṛ̱kṣam | pari̍ | sa̱sva̱jā̱te̱ iti̍ |
tayo̍ḥ | a̱nyaḥ | pippa̍lam | svā̱du | atti̍ | ana̍śnan | a̱nyaḥ | a̱bhi | cā̱ka̱śī̱ti̱ |
yatra̍ | su̱-pa̱rṇāḥ | a̱mṛta̍sya | bhā̱gam | ani̍-meṣam | vi̱dathā̍ | a̱bhi̱-svara̍nti |
i̱naḥ | viśva̍sya | bhuva̍nasya | go̱pāḥ | saḥ | mā̱ | dhīra̍ḥ | pāka̍m | atra̍ | ā | vi̱ve̱śa̱ |
yasmi̍n | vṛ̱kṣe | ma̱dhu̱-ada̍ḥ | su̱-pa̱rṇāḥ | ni̱-vi̱śante̍ | suva̍te | ca̱ | adhi̍ | viśve̍ |
tasya̍ | it | ā̱hu̱ḥ | pippa̍lam | svā̱du | agre̍ | tat | na | ut | na̱śa̱t | yaḥ | pi̱tara̍m | na | veda̍ |
yat | gā̱ya̱tre | adhi̍ | gā̱ya̱tram | ā-hi̍tam | traistu̍bhāt | vā̱ | traistu̍bham | ni̱ḥ-ata̍kṣata |
yat | vā̱ | jaga̍t | jaga̍ti | ā-hi̍tam | pa̱dam | ye | it | tat | vi̱duḥ | te | a̱mṛ̱ta̱-tvam | ā̱na̱śu̱ḥ |
gā̱ya̱treṇa̍ | prati̍ | mi̱mī̱te̱ | a̱rkam | a̱rkeṇa̍ | sāma̍ | traistu̍bhena | vā̱kam |
vā̱kena̍ | vā̱kam | dvi̱-padā̍ | catu̍ḥ-padā | a̱kṣare̍ṇa | mi̱ma̱te̱ | sa̱pta | vāṇī̍ḥ |
jaga̍tā | sindhu̍m | di̱vi | a̱sta̱bhā̱ya̱t | ra̱tha̱m-ta̱re | sūrya̍m | pari̍ | a̱pa̱śya̱t |
gā̱ya̱trasya̍ | sa̱m-idha̍ḥ | ti̱sraḥ | ā̱hu̱ḥ | tata̍ḥ | ma̱hrā | pra | ri̱ri̱ce̱ | ma̱hi̱-tvā |
upa̍ | hva̱ye̱ | su̱-dughā̍m | dhe̱num | e̱tām | su̱-hasta̍ḥ | go̱-dhuk | u̱ta | do̱ha̱t | e̱nā̱m |
śreṣṭha̍m | sa̱vam | sa̱vi̱tā | sā̱vi̱ṣa̱t | na̱ḥ | a̱bhi-i̍ddhaḥ | gha̱rmaḥ | tat | ū̱m̐ iti̍ | su | pra | vo̱ca̱m |
hi̱ṅ-kṛ̱ṇva̱tī | va̱su̱-patnī̍ | vasū̍nām | va̱tsam | i̱cchantī̍ | mana̍sā | a̱bhi | ā | a̱gā̱t |
du̱hām | a̱śvi-bhyā̍m | paya̍ḥ | a̱ghnyā | i̱yam | sā | va̱rdha̱tā̱m | ma̱ha̱te | saubha̍gāya |
gauḥ | a̱mī̱me̱t | anu̍ | va̱tsam | mi̱ṣanta̍m | mū̱rdhāna̍m | hiṅ | a̱kṛ̱ṇo̱t | māta̱vai | ū̱m̐ iti̍ |
sṛkvā̍ṇam | gha̱rmam | a̱bhi | vā̱va̱śā̱nā | mimā̍ti | mā̱yum | paya̍te | paya̍ḥ-bhiḥ |
a̱yam | saḥ | śi̱ṅkte̱ | yena̍ | gauḥ | a̱bhi-vṛ̍tā | mimā̍ti | mā̱yum | dhva̱sanau̍ | adhi̍ | śri̱tā |
sā | ci̱tti-bhi̍ḥ | ni | hi | ca̱kāra̍ | martya̍m | vi̱-dyut | bhava̍ntī | prati̍ | va̱vrim | au̱ha̱ta̱ |
a̱nat | śa̱ye̱ | tu̱ra-gā̍tu | jī̱vam | eja̍t | dhru̱vam | madhye̍ | ā | pa̱styā̍nām |
jī̱vaḥ | mṛ̱tasya̍ | ca̱ra̱ti̱ | sva̱dhābhi̍ḥ | ama̍rtyaḥ | martye̍na | sa-yo̍niḥ |
apa̍śyam | go̱pām | ani̍-padyamānam | ā | ca̱ | parā̍ | ca̱ | pa̱thi-bhi̍ḥ | cara̍ntam |
saḥ | sa̱dhrīcī̍ḥ | saḥ | viṣū̍cīḥ | vasā̍naḥ | ā | va̱rī̱va̱rti̱ | bhuva̍neṣu | a̱ntariti̍ |
yaḥ | ī̱m | ca̱kāra̍ | na | saḥ | a̱sya | ve̱da̱ | yaḥ | ī̱m | da̱darśa̍ | hiru̍k | it | nu | tasmā̍t |
saḥ | mā̱tuḥ | yonā̍ | pari̍-vītaḥ | a̱ntaḥ | ba̱hu̱-pra̱jāḥ | niḥ-ṛ̍tim | ā | vi̱ve̱śa̱ |
dyauḥ | me̱ | pi̱tā | ja̱ni̱tā | nābhi̍ḥ | atra̍ | bandhu̍ḥ | me̱ | mā̱tā | pṛ̱thi̱vī | ma̱hī | i̱yam |
u̱ttā̱nayo̍ḥ | ca̱mvo̍ḥ | yoni̍ḥ | a̱ntaḥ | atra̍ | pi̱tā | du̱hi̱tuḥ | garbha̍m | ā | a̱dhā̱t |
pṛ̱cchāmi̍ | tvā̱ | para̍m | anta̍m | pṛ̱thi̱vyāḥ | pṛ̱cchāmi̍ | yatra̍ | bhuva̍nasya | nābhi̍ḥ |
pṛ̱cchāmi̍ | tvā̱ | vṛṣṇa̍ḥ | aśva̍sya | reta̍ḥ | pṛ̱cchāmi̍ | vā̱caḥ | pa̱ra̱mam | vi-o̍ma |
i̱yam | vedi̍ḥ | para̍ḥ | anta̍ḥ | pṛ̱thi̱vyāḥ | a̱yam | ya̱jñaḥ | bhuva̍nasya | nābhi̍ḥ |
a̱yam | soma̍ḥ | vṛṣṇa̍ḥ | aśva̍sya | reta̍ḥ | bra̱hmā | a̱yam | vā̱caḥ | pa̱ra̱mam | vi-o̍ma |
sa̱pta | a̱rdha̱-ga̱rbhāḥ | bhuva̍nasya | reta̍ḥ | viṣṇo̍ḥ | ti̱ṣṭha̱nti̱ | pra̱-diśā̍ | vi-dha̍rmaṇi |
te | dhī̱ti-bhi̍ḥ | mana̍sā | te | vi̱pa̱ḥ-cita̍ḥ | pa̱ri̱-bhuva̍ḥ | pari̍ | bha̱va̱nti̱ | vi̱śvata̍ḥ |
na | vi | jā̱nā̱mi̱ | yat-i̍va | i̱dam | asmi̍ | ni̱ṇyaḥ | sam-na̍ddhaḥ | mana̍sā | ca̱rā̱mi̱ |
ya̱dā | mā̱ | ā | aga̍n | pra̱tha̱ma̱-jāḥ | ṛ̱tasya̍ | āt | it | vā̱caḥ | a̱śnu̱ve̱ | bhā̱gam | a̱syāḥ |
apā̍ṅ | prāṅ | e̱ti̱ | sva̱dhayā̍ | gṛ̱bhī̱taḥ | ama̍rtyaḥ | martye̍na | sa-yo̍niḥ |
tā | śaśva̍ntā | vi̱ṣū̱cīnā̍ | vi̱-yantā̍ | ni | a̱nyam | ci̱kyuḥ | na | ni | ci̱kyu̱ḥ | a̱nyam |
ṛ̱caḥ | a̱kṣare̍ | pa̱ra̱me | vi-o̍man | yasmi̍n | de̱vāḥ | adhi̍ | viśve̍ | ni̱-se̱duḥ |
yaḥ | tat | na | veda̍ | kim | ṛ̱cā | ka̱ri̱ṣya̱ti̱ | ye | it | tat | vi̱duḥ | te | i̱me | sam | ā̱sa̱te̱ |
su̱ya̱va̱sa̱-at | bhaga̍-vatī | hi | bhū̱yāḥ | atho̱ iti̍ | va̱yam | bhaga̍-vantaḥ | syā̱ma̱ |
a̱ddhi | tṛṇa̍m | a̱ghnye̱ | vi̱śva̱-dānī̍m | piba̍ | śu̱ddham | u̱da̱kam | ā̱-cara̍ntī |
gau̱rīḥ | mi̱mā̱ya̱ | sa̱li̱lāni̍ | takṣa̍tī | eka̍-padī | dvi̱-padī̍ | sā | catu̍ḥ-padī |
a̱ṣṭā-pa̍dī | nava̍-padī | ba̱bhū̱vuṣī̍ | sa̱hasra̍-akṣarā | pa̱ra̱me | vi-o̍man |
tasyā̍ḥ | sa̱mu̱drāḥ | adhi̍ | vi | kṣa̱ra̱nti̱ | tena̍ | jī̱va̱nti̱ | pra̱-diśa̍ḥ | cata̍sraḥ |
tata̍ḥ | kṣa̱ra̱ti̱ | a̱kṣara̍m | tat | viśva̍m | upa̍ | jī̱va̱ti̱ |
śa̱ka̱-maya̍m | dhū̱mam | ā̱rāt | a̱pa̱śya̱m | vi̱ṣu̱-vatā̍ | pa̱raḥ | e̱nā | ava̍reṇa |
u̱kṣāṇa̍m | pṛśni̍m | a̱pa̱ca̱nta̱ | vī̱rāḥ | tāni̍ | dharmā̍ṇi | pra̱tha̱māni̍ | ā̱sa̱n |
traya̍ḥ | ke̱śina̍ḥ | ṛ̱tu̱-thā | vi | ca̱kṣa̱te̱ | sa̱ṁva̱tsa̱re | va̱pa̱te̱ | eka̍ḥ | e̱ṣā̱m |
viśva̍m | eka̍ḥ | a̱bhi | ca̱ṣṭe̱ | śacī̍bhiḥ | dhrāji̍ḥ | eka̍sya | da̱dṛ̱śe̱ | na | rū̱pam |
ca̱tvāri̍ | vāk | pari̍-mitā | pa̱dāni̍ | tāni̍ | vi̱du̱ḥ | brā̱hma̱ṇāḥ | ye | ma̱nī̱ṣiṇa̍ḥ |
guhā̍ | trīṇi̍ | ni-hi̍tā | na | i̱ṅga̱ya̱nti̱ | tu̱rīya̍m | vā̱caḥ | ma̱nu̱ṣyā̍ḥ | va̱da̱nti̱ |
indra̍m | mi̱tram | varu̍ṇam | a̱gnim | ā̱hu̱ḥ | atho̱ iti̍ | di̱vyaḥ | saḥ | su̱-pa̱rṇaḥ | ga̱rutmā̍n |
eka̍m | sat | viprā̍ḥ | ba̱hu̱dhā | va̱da̱nti̱ | a̱gnim | ya̱mam | mā̱ta̱riśvā̍nam | ā̱hu̱ḥ |
kṛ̱ṣṇam | ni̱-yāna̍m | hara̍yaḥ | su̱-pa̱rṇāḥ | a̱paḥ | vasā̍nāḥ | diva̍m | ut | pa̱ta̱nti̱ |
te | ā | a̱va̱vṛ̱tra̱n | sada̍nāt | ṛ̱tasya̍ | āt | it | ghṛ̱tena̍ | pṛ̱thi̱vī | vi | u̱dya̱te̱ |
dvāda̍śa | pra̱-dhaya̍ḥ | ca̱kram | eka̍m | trīṇi̍ | nabhyā̍ni | kaḥ | ū̱m̐ iti̍ | tat | ci̱ke̱ta̱ |
tasmi̍n | sā̱kam | tri̱-śa̱tāḥ | na | śa̱ṅkava̍ḥ | a̱rpi̱tāḥ | ṣa̱ṣṭiḥ | na | ca̱lā̱ca̱lāsa̍ḥ |
yaḥ | te̱ | stana̍ḥ | śa̱śa̱yaḥ | yaḥ | ma̱ya̱ḥ-bhūḥ | yena̍ | viśvā̍ | puṣya̍si | vāryā̍ṇi |
yaḥ | ra̱tna̱-dhāḥ | va̱su̱-vit | yaḥ | su̱-datra̍ḥ | sara̍svati | tam | i̱ha | dhāta̍ve | ka̱riti̍ kaḥ |
ya̱jñena̍ | ya̱jñam | a̱ya̱ja̱nta̱ | de̱vāḥ | tāni̍ | dharmā̍ṇi | pra̱tha̱māni̍ | ā̱sa̱n |
te | ha̱ | nāka̍m | ma̱hi̱māna̍ḥ | sa̱ca̱nta̱ | yatra̍ | pūrve̍ | sā̱dhyāḥ | santi̍ | de̱vāḥ |
sa̱mā̱nam | e̱tat | u̱da̱kam | ut | ca̱ | eti̍ | ava̍ | ca̱ | aha̍-bhiḥ |
bhūmi̍m | pa̱rjanyā̍ḥ | jinva̍nti | diva̍m | ji̱nva̱nti̱ | a̱gnaya̍ḥ |
di̱vyam | su̱-pa̱rṇam | vā̱ya̱sam | bṛ̱hanta̍m | a̱pām | garbha̍m | da̱rśa̱tam | oṣa̍dhīnām |
a̱bhī̱pa̱taḥ | vṛ̱ṣṭi-bhi̍ḥ | ta̱rpaya̍ntam | sara̍svantam | ava̍se | jo̱ha̱vī̱mi̱ |
kayā̍ | śu̱bhā | sa-va̍yasaḥ | sa-nī̍ḻāḥ | sa̱mā̱nyā | ma̱ruta̍ḥ | sam | mi̱mi̱kṣu̱ḥ |
kayā̍ | ma̱tī | kuta̍ḥ | ā-i̍tāsaḥ | e̱te | arca̍nti | śuṣma̍m | vṛṣa̍ṇaḥ | va̱su̱-yā |
kasya̍ | brahmā̍ṇi | ju̱ju̱ṣu̱ḥ | yuvā̍naḥ | kaḥ | a̱dhva̱re | ma̱ruta̍ḥ | ā | va̱va̱rta̱ |
śye̱nān-i̍va | dhraja̍taḥ | a̱ntari̍kṣe | kena̍ | ma̱hā | mana̍sā | rī̱ra̱mā̱ma̱ |
kuta̍ḥ | tvam | i̱ndra̱ | māhi̍naḥ | san | eka̍ḥ | yā̱si̱ | sa̱t-pa̱te̱ | kim | te̱ | i̱tthā |
sam | pṛ̱ccha̱se̱ | sa̱m-a̱rā̱ṇaḥ | śu̱bhā̱naiḥ | vo̱ceḥ | tat | na̱ḥ | ha̱ri̱-va̱ḥ | yat | te̱ | a̱sme iti̍ |
brahmā̍ṇi | me̱ | ma̱taya̍ḥ | śam | su̱tāsa̍ḥ | śuṣma̍ḥ | i̱ya̱rti̱ | pra-bhṛ̍taḥ | me̱ | adri̍ḥ |
ā | śā̱sa̱te̱ | prati̍ | ha̱rya̱nti̱ | u̱kthā | i̱mā | harī̱ iti̍ | va̱ha̱ta̱ḥ | tā | na̱ḥ | accha̍ |
ata̍ḥ | va̱yam | a̱nta̱mebhi̍ḥ | yu̱jā̱nāḥ | sva-kṣa̍trebhiḥ | ta̱nva̍ḥ | śumbha̍mānāḥ |
maha̍ḥ-bhiḥ | etā̍n | upa̍ | yu̱jma̱he̱ | nu | indra̍ | sva̱dhām | anu̍ | hi | na̱ḥ | ba̱bhūtha̍ |
kva̍ | syā | va̱ḥ | ma̱ru̱ta̱ḥ | sva̱dhā | ā̱sī̱t | yat | mām | eka̍m | sa̱m-adha̍tta | a̱hi̱-hatye̍ |
a̱ham | hi | u̱graḥ | ta̱vi̱ṣaḥ | tuvi̍ṣmān | viśva̍sya | śatro̍ḥ | ana̍mam | va̱dha̱-snaiḥ |
bhūri̍ | ca̱ka̱rtha̱ | yujye̍bhiḥ | a̱sme iti̍ | sa̱mā̱nebhi̍ḥ | vṛ̱ṣa̱bha̱ | pauṁsye̍bhiḥ |
bhūrī̍ṇi | hi | kṛ̱ṇavā̍ma | śa̱vi̱ṣṭha̱ | indra̍ | kratvā̍ | ma̱ru̱ta̱ḥ | yat | vaśā̍ma |
vadhī̍m | vṛ̱tram | ma̱ru̱ta̱ḥ | i̱ndri̱yeṇa̍ | svena̍ | bhāme̍na | ta̱vi̱ṣaḥ | ba̱bhū̱vān |
a̱ham | e̱tāḥ | mana̍ve | vi̱śva-ca̍ndrāḥ | su̱-gāḥ | a̱paḥ | ca̱ka̱ra̱ | vajra̍-bāhuḥ |
anu̍ttam | ā | te̱ | ma̱gha̱-va̱n | naki̍ḥ | nu | na | tvā-vā̍n | a̱sti̱ | de̱vatā̍ | vidā̍naḥ |
na | jāya̍mānaḥ | naśa̍te | na | jā̱taḥ | yāni̍ | ka̱ri̱ṣyā | kṛ̱ṇu̱hi | pra̱-vṛ̱ddha̱ |
eka̍sya | ci̱t | me̱ | vi̱-bhu | a̱stu̱ | oja̍ḥ | yā | nu | da̱dhṛ̱ṣvān | kṛ̱ṇavai̍ | ma̱nī̱ṣā |
a̱ham | hi | u̱graḥ | ma̱ru̱ta̱ḥ | vidā̍naḥ | yāni̍ | cyava̍m | indra̍ḥ | it | ī̱śe̱ | e̱ṣā̱m |
ama̍ndat | mā̱ | ma̱ru̱ta̱ḥ | stoma̍ḥ | atra̍ | yat | me̱ | na̱ra̱ḥ | śrutya̍m | brahma̍ | ca̱kra |
indrā̍ya | vṛṣṇe̍ | su-ma̍khāya | mahya̍m | sakhye̍ | sakhā̍yaḥ | ta̱nve̍ | ta̱nūbhi̍ḥ |
e̱va | it | e̱te | prati̍ | mā̱ | roca̍mānāḥ | ane̍dyaḥ | śrava̍ḥ | ā | iṣa̍ḥ | dadhā̍nāḥ |
sa̱m-cakṣya̍ | ma̱ru̱ta̱ḥ | ca̱ndra-va̍rṇāḥ | acchā̍nta | me̱ | cha̱dayā̍tha | ca̱ | nū̱nam |
kaḥ | nu | atra̍ | ma̱ru̱ta̱ḥ | ma̱ma̱he̱ | va̱ḥ | pra | yā̱ta̱na̱ | sakhī̱n | accha̍ | sa̱khā̱ya̱ḥ |
manmā̍ni | ci̱trā̱ḥ | a̱pi̱-vā̱taya̍ntaḥ | e̱ṣām | bhū̱ta̱ | nave̍dāḥ | me̱ | ṛ̱tānā̍m |
ā | yat | du̱va̱syāt | du̱vase̍ | na | kā̱ruḥ | a̱smān | ca̱kre | mā̱nyasya̍ | me̱dhā |
o iti̍ | su | va̱rtta̱ | ma̱ru̱ta̱ḥ | vipra̍m | accha̍ | i̱mā | brahmā̍ṇi | ja̱ri̱tā | va̱ḥ | a̱rca̱t |
e̱ṣaḥ | va̱ḥ | stoma̍ḥ | ma̱ru̱ta̱ḥ | i̱yam | gīḥ | mā̱ndā̱ryasya̍ | mā̱nyasya̍ | kā̱roḥ |
ā | i̱ṣā | yā̱sī̱ṣṭa̱ | ta̱nve̍ | va̱yām | vi̱dyāma̍ | i̱ṣam | vṛ̱jana̍m | jī̱ra-dā̍num |
tat | nu | vo̱cā̱ma̱ | ra̱bha̱sāya̍ | janma̍ne | pūrva̍m | ma̱hi̱tvam | vṛ̱ṣa̱bhasya̍ | ke̱tave̍ |
ai̱dhā-i̍va | yāma̍n | ma̱ru̱ta̱ḥ | tu̱vi̱-sva̱ṇa̱ḥ | yu̱dhā-i̍va | śa̱krā̱ḥ | ta̱vi̱ṣāṇi̍ | ka̱rta̱na̱ |
nitya̍m | na | sū̱num | madhu̍ | bibhra̍taḥ | upa̍ | krīḻa̍nti | krī̱ḻāḥ | vi̱dathe̍ṣu | ghṛṣva̍yaḥ |
nakṣa̍nti | ru̱drāḥ | ava̍sā | na̱ma̱svina̍m | na | ma̱rdha̱nti̱ | sva-ta̍vasaḥ | ha̱vi̱ḥ-kṛta̍m |
yasmai̍ | ūmā̍saḥ | a̱mṛtā̍ḥ | arā̍sata | rā̱yaḥ | poṣa̍m | ca̱ | ha̱viṣā̍ | da̱dā̱śuṣe̍ |
u̱kṣanti̍ | a̱smai̱ | ma̱ruta̍ḥ | hi̱tāḥ-i̍va | pu̱ru | rajā̍ṁsi | paya̍sā | ma̱ya̱ḥ-bhuva̍ḥ |
ā | ye | rajā̍ṁsi | tavi̍ṣībhiḥ | avya̍ta | pra | va̱ḥ | evā̍saḥ | sva-ya̍tāsaḥ | a̱dhra̱ja̱n |
bhaya̍nte | viśvā̍ | bhuva̍nāni | ha̱rmyā | ci̱traḥ | va̱ḥ | yāma̍ḥ | pra-ya̍tāsu | ṛ̱ṣṭiṣu̍ |
yat | tve̱ṣa-yā̍māḥ | na̱daya̍nta | parva̍tān | di̱vaḥ | vā̱ | pṛ̱ṣṭham | naryā̍ḥ | acu̍cyavuḥ |
viśva̍ḥ | va̱ḥ | ajma̍n | bha̱ya̱te̱ | vana̱spati̍ḥ | ra̱thi̱yantī̍-iva | pra | ji̱hī̱te̱ | oṣa̍dhiḥ |
yū̱yam | na̱ḥ | u̱grā̱ḥ | ma̱ru̱ta̱ḥ | su̱-ce̱tunā̍ | ari̍ṣṭa-grāmāḥ | su̱-ma̱tim | pi̱pa̱rta̱na̱ |
yatra̍ | va̱ḥ | di̱dyut | rada̍ti | krivi̍ḥ-datī | ri̱ṇāti̍ | pa̱śvaḥ | sudhi̍tā-iva | ba̱rhaṇā̍ |
pra | ska̱mbha-de̍ṣṇāḥ | a̱na̱va̱bhra-rā̍dhasaḥ | a̱lā̱tṛ̱ṇāsa̍ḥ | vi̱dathe̍ṣu | su-stu̍tāḥ |
arca̍nti | a̱rkam | ma̱di̱rasya̍ | pī̱taye̍ | vi̱duḥ | vī̱rasya̍ | pra̱tha̱māni̍ | pauṁsyā̍ |
śa̱tabhu̍ji-bhiḥ | tam | a̱bhi-hru̍teḥ | a̱ghāt | pū̱ḥ-bhiḥ | ra̱kṣa̱ta̱ | ma̱ru̱ta̱ḥ | yam | āva̍ta |
jana̍m | yam | u̱grā̱ḥ | ta̱va̱sa̱ḥ | vi̱-ra̱pśi̱na̱ḥ | pā̱thana̍ | śaṁsā̍t | tana̍yasya | pu̱ṣṭiṣu̍ |
viśvā̍ni | bha̱drā | ma̱ru̱ta̱ḥ | rathe̍ṣu | va̱ḥ | mi̱tha̱spṛdhyā̍-iva | ta̱vi̱ṣāṇi̍ | ā-hi̍tā |
aṁse̍ṣu | ā | va̱ḥ | pra-pa̍theṣu | khā̱daya̍ḥ | akṣa̍ḥ | va̱ḥ | ca̱krā | sa̱mayā̍ | vi | va̱vṛ̱te̱ |
bhūrī̍ṇi | bha̱drā | narye̍ṣu | bā̱huṣu̍ | vakṣa̍ḥ-su | ru̱kmāḥ | ra̱bha̱sāsa̍ḥ | a̱ñjaya̍ḥ |
aṁse̍ṣu | etā̍ḥ | pa̱viṣu̍ | kṣu̱rāḥ | adhi̍ | vaya̍ḥ | na | pa̱kṣān | vi | anu̍ | śriya̍ḥ | dhi̱re̱ |
ma̱hānta̍ḥ | ma̱hnā | vi̱-bhva̍ḥ | vi-bhū̍tayaḥ | dū̱re̱-dṛśa̍ḥ | ye | di̱vyāḥ-i̍va | stṛ-bhi̍ḥ |
ma̱ndrāḥ | su̱-ji̱hvāḥ | svari̍tāraḥ | ā̱sa-bhi̍ḥ | sam-mi̍ślāḥ | indre̍ | ma̱ruta̍ḥ | pa̱ri̱-stubha̍ḥ |
tat | va̱ḥ | su̱-jā̱tā̱ḥ | ma̱ru̱ta̱ḥ | ma̱hi̱-tva̱nam | dī̱rgham | va̱ḥ | dā̱tram | adi̍teḥ-iva | vra̱tam |
indra̍ḥ | ca̱na | tyaja̍sā | vi | hru̱ṇā̱ti̱ | tat | janā̍ya | yasmai̍ | su̱-kṛte̍ | arā̍dhvam |
tat | va̱ḥ | jā̱mi̱-tvam | ma̱ru̱ta̱ḥ | pare̍ | yu̱ge | pu̱ru | yat | śaṁsa̍m | a̱mṛ̱tā̱sa̱ḥ | āva̍ta |
a̱yā | dhi̱yā | mana̍ve | śru̱ṣṭim | āvya̍ | sā̱kam | nara̍ḥ | da̱ṁsanai̍ḥ | ā | ci̱ki̱tri̱re̱ |
yena̍ | dī̱rgham | ma̱ru̱ta̱ḥ | śū̱śavā̍ma | yu̱ṣmāke̍na | parī̍ṇasā | tu̱rā̱sa̱ḥ |
ā | yat | ta̱tana̍m | vṛ̱jane̍ | janā̍saḥ | e̱bhiḥ | ya̱jñebhi̍ḥ | tat | a̱bhi | iṣṭi̍m | a̱śyā̱m |
e̱ṣaḥ | va̱ḥ | stoma̍ḥ | ma̱ru̱ta̱ḥ | i̱yam | gīḥ | mā̱ndā̱ryasya̍ | mā̱nyasya̍ | kā̱roḥ |
ā | i̱ṣā | yā̱sī̱ṣṭa̱ | ta̱nve̍ | va̱yām | vi̱dyāma̍ | i̱ṣam | vṛ̱jana̍m | jī̱ra-dā̍num |
sa̱hasra̍m | te̱ | i̱ndra̱ | ū̱taya̍ḥ | na̱ḥ | sa̱hasra̍m | iṣa̍ḥ | ha̱ri̱-va̱ḥ | gū̱rta-ta̍māḥ |
sa̱hasra̍m | rāya̍ḥ | mā̱da̱yadhyai̍ | sa̱ha̱sriṇa̍ḥ | upa̍ | na̱ḥ | ya̱ntu̱ | vājā̍ḥ |
ā | na̱ḥ | ava̍ḥ-bhiḥ | ma̱ruta̍ḥ | yā̱ntu̱ | accha̍ | jyeṣṭhe̍bhiḥ | vā̱ | bṛ̱hat-di̍vaiḥ | su̱-mā̱yāḥ |
adha̍ | yat | e̱ṣā̱m | ni̱-yuta̍ḥ | pa̱ra̱māḥ | sa̱mu̱drasya̍ | ci̱t | dha̱naya̍nta | pā̱re |
mi̱myakṣa̍ | yeṣu̍ | su-dhi̍tā | ghṛ̱tācī̍ | hira̍ṇya-nirnik | upa̍rā | na | ṛ̱ṣṭiḥ |
guhā̍ | cara̍ntī | manu̍ṣaḥ | na | yoṣā̍ | sa̱bhā-va̍tī | vi̱da̱thyā̍-iva | sam | vāk |
parā̍ | śu̱bhrāḥ | a̱yāsa̍ḥ | ya̱vyā | sā̱dhā̱ra̱ṇyā-i̍va | ma̱ruta̍ḥ | mi̱mi̱kṣu̱ḥ |
na | ro̱da̱sī iti̍ | apa̍ | nu̱da̱nta̱ | gho̱rāḥ | ju̱ṣanta̍ | vṛdha̍m | sa̱khyāya̍ | de̱vāḥ |
joṣa̍t | yat | ī̱m | a̱su̱ryā̍ | sa̱cadhyai̍ | visi̍ta-stukā | ro̱da̱sī | nṛ̱-manā̍ḥ |
ā | sū̱ryā-i̍va | vi̱dha̱taḥ | ratha̍m | gā̱t | tve̱ṣa-pra̍tīkā | nabha̍saḥ | na | i̱tyā |
ā | a̱sthā̱pa̱ya̱nta̱ | yu̱va̱tim | yuvā̍naḥ | śu̱bhe | ni-mi̍ślām | vi̱dathe̍ṣu | pa̱jrām |
a̱rkaḥ | yat | va̱ḥ | ma̱ru̱ta̱ḥ | ha̱viṣmā̍n | gāya̍t | gā̱tham | su̱ta-so̍maḥ | du̱va̱syan |
pra | tam | vi̱va̱kmi̱ | vakmya̍ḥ | yaḥ | e̱ṣā̱m | ma̱rutā̍m | ma̱hi̱mā | sa̱tyaḥ | asti̍ |
sacā̍ | yat | ī̱m | vṛṣa̍-manāḥ | a̱ha̱m-yuḥ | sthi̱rā | ci̱t | janī̍ḥ | vaha̍te | su̱-bhā̱gāḥ |
pānti̍ | mi̱trāvaru̍ṇau | a̱va̱dyāt | caya̍te | ī̱m | a̱rya̱mo iti̍ | apra̍-śastān |
u̱ta | cya̱va̱nte̱ | acyu̍tā | dhru̱vāṇi̍ | va̱vṛ̱dhe | ī̱m | ma̱ru̱ta̱ḥ | dāti̍-vāraḥ |
na̱hi | nu | va̱ḥ | ma̱ru̱ta̱ḥ | anti̍ | a̱sme iti̍ | ā̱rāttā̍t | ci̱t | śava̍saḥ | anta̍m | ā̱puḥ |
te | dhṛ̱ṣṇunā̍ | śava̍sā | śū̱śu̱-vāṁsa̍ḥ | arṇa̍ḥ | na | dveṣa̍ḥ | dhṛ̱ṣa̱tā | pari̍ | sthu̱ḥ |
va̱yam | a̱dya | indra̍sya | preṣṭhā̍ḥ | va̱yam | śvaḥ | vo̱ce̱ma̱hi̱ | sa̱-ma̱rye |
va̱yam | pu̱rā | mahi̍ | ca̱ | na̱ḥ | anu̍ | dyūn | tat | na̱ḥ | ṛ̱bhu̱kṣāḥ | na̱rām | anu̍ | syā̱t |
e̱ṣaḥ | va̱ḥ | stoma̍ḥ | ma̱ru̱ta̱ḥ | i̱yam | gīḥ | mā̱ndā̱ryasya̍ | mā̱nyasya̍ | kā̱roḥ |
ā | i̱ṣā | yā̱sī̱ṣṭa̱ | ta̱nve̍ | va̱yām | vi̱dyāma̍ | i̱ṣam | vṛ̱jana̍m | jī̱ra-dā̍num |
ya̱jñā-ya̍jñā | va̱ḥ | sa̱ma̱nā | tu̱tu̱rvaṇi̍ḥ | dhiya̍m-dhiyam | va̱ḥ | de̱va̱-yāḥ | ū̱m̐ iti̍ | da̱dhi̱dhve̱ |
ā | va̱ḥ | a̱rvāca̍ḥ | su̱vi̱tāya̍ | roda̍syoḥ | ma̱he | va̱vṛ̱tyā̱m | ava̍se | su̱vṛ̱kti-bhi̍ḥ |
va̱vrāsa̍ḥ | na | ye | sva̱-jāḥ | sva-ta̍vasaḥ | iṣa̍m | sva̍ḥ | a̱bhi̱-jāya̍nta | dhūta̍yaḥ |
sa̱ha̱sriyā̍saḥ | a̱pām | na | ū̱rmaya̍ḥ | ā̱sā | gāva̍ḥ | vandyā̍saḥ | na | u̱kṣaṇa̍ḥ |
somā̍saḥ | na | ye | su̱tāḥ | tṛ̱pta-a̍ṁśavaḥ | hṛ̱t-su | pī̱tāsa̍ḥ | du̱vasa̍ḥ | na | āsa̍te |
ā | e̱ṣā̱m | aṁse̍ṣu | ra̱mbhiṇī̍-iva | ra̱ra̱bhe̱ | haste̍ṣu | khā̱diḥ | ca̱ | kṛ̱tiḥ | ca̱ | sam | da̱dhe̱ |
ava̍ | sva-yu̍ktāḥ | di̱vaḥ | ā | vṛthā̍ | ya̱yu̱ḥ | ama̍rtyāḥ | kaśa̍yā | co̱da̱ta̱ | tmanā̍ |
a̱re̱ṇava̍ḥ | tu̱vi̱-jā̱tāḥ | a̱cu̱cya̱vu̱ḥ | dṛ̱ḻhāni̍ | ci̱t | ma̱ruta̍ḥ | bhrāja̍t-ṛṣṭayaḥ |
kaḥ | va̱ḥ | a̱ntaḥ | ma̱ru̱ta̱ḥ | ṛ̱ṣṭi̱-vi̱dyu̱ta̱ḥ | reja̍ti | tmanā̍ | hanvā̍-iva | ji̱hvayā̍ |
dha̱nva̱-cyuta̍ḥ | i̱ṣām | na | yāma̍ni | pu̱ru̱-praiṣā̍ḥ | a̱ha̱nya̍ḥ | na | eta̍śaḥ |
kva̍ | svi̱t | a̱sya | raja̍saḥ | ma̱haḥ | para̍m | kva̍ | ava̍ram | ma̱ru̱ta̱ḥ | yasmi̍n | ā̱-ya̱ya |
yat | cya̱vaya̍tha | vi̱thu̱rā-i̍va | sam-hi̍tam | vi | adri̍ṇā | pa̱ta̱tha̱ | tve̱ṣam | a̱rṇa̱vam |
sā̱tiḥ | na | va̱ḥ | ama̍-vatī | sva̍ḥ-vatī | tve̱ṣā | vi-pā̍kā | ma̱ru̱ta̱ḥ | pipi̍ṣvatī |
bha̱drā | va̱ḥ | rā̱tiḥ | pṛ̱ṇa̱taḥ | na | dakṣi̍ṇā | pṛ̱thu̱-jrayī̍ | a̱su̱ryā̍-iva | jañja̍tī |
prati̍ | sto̱bha̱nti̱ | sindha̍vaḥ | pa̱vi-bhya̍ḥ | yat | a̱bhriyā̍m | vāca̍m | u̱t-ī̱raya̍nti |
ava̍ | sma̱ya̱nta̱ | vi̱-dyuta̍ḥ | pṛ̱thi̱vyām | yadi̍ | ghṛ̱tam | ma̱ruta̍ḥ | pru̱ṣṇu̱vanti̍ |
asū̍ta | pṛśni̍ḥ | ma̱ha̱te | raṇā̍ya | tve̱ṣam | a̱yāsā̍m | ma̱rutā̍m | anī̍kam |
te | sa̱psa̱rāsa̍ḥ | a̱ja̱na̱ya̱nta̱ | abhva̍m | āt | it | sva̱dhām | i̱ṣi̱rām | pari̍ | a̱pa̱śya̱n |
e̱ṣaḥ | va̱ḥ | stoma̍ḥ | ma̱ru̱ta̱ḥ | i̱yam | gīḥ | mā̱ndā̱ryasya̍ | mā̱nyasya̍ | kā̱roḥ |
ā | i̱ṣā | yā̱sī̱ṣṭa̱ | ta̱nve̍ | va̱yām | vi̱dyāma̍ | i̱ṣam | vṛ̱jana̍m | jī̱ra-dā̍num |
ma̱haḥ | ci̱t | tvam | i̱ndra̱ | ya̱taḥ | e̱tān | ma̱haḥ | ci̱t | a̱si̱ | tyaja̍saḥ | va̱rū̱tā |
saḥ | na̱ḥ | ve̱dha̱ḥ | ma̱rutā̍m | ci̱ki̱tvān | su̱mnā | va̱nu̱ṣva̱ | tava̍ | hi | preṣṭhā̍ |
ayu̍jran | te | i̱ndra̱ | vi̱śva-kṛ̍ṣṭīḥ | vi̱dā̱nāsa̍ḥ | ni̱ḥ-sidha̍ḥ | ma̱rtya̱-trā |
ma̱rutā̍m | pṛ̱tsu̱tiḥ | hāsa̍mānā | sva̍ḥ-mīḻhasya | pra̱-dhana̍sya | sā̱tau |
amya̍k | sā | te̱ | i̱ndra̱ | ṛ̱ṣṭiḥ | a̱sme iti̍ | sane̍mi | abhva̍m | ma̱ruta̍ḥ | ju̱na̱nti̱ |
a̱gniḥ | ci̱t | hi | sma̱ | a̱ta̱se | śu̱śu̱kvān | āpa̍ḥ | na | dvī̱pam | dadha̍ti | prayā̍ṁsi |
tvam | tu | na̱ḥ | i̱ndra̱ | tam | ra̱yim | dā̱ḥ | oji̍ṣṭhayā | dakṣi̍ṇayā-iva | rā̱tim |
stuta̍ḥ | ca̱ | yāḥ | te̱ | ca̱kana̍nta | vā̱yoḥ | stana̍m | na | madhva̍ḥ | pī̱pa̱ya̱nta̱ | vājai̍ḥ |
tve iti̍ | rāya̍ḥ | i̱ndra̱ | to̱śa-ta̍māḥ | pra̱-ne̱tāra̍ḥ | kasya̍ | ci̱t | ṛ̱ta̱-yoḥ |
te | su | na̱ḥ | ma̱ruta̍ḥ | mṛ̱ḻa̱ya̱ntu̱ | ye | sma̱ | pu̱rā | gā̱tu̱yanti̍-iva | de̱vāḥ |
prati̍ | pra | yā̱hi̱ | i̱ndra̱ | mī̱ḻhuṣa̍ḥ | nṝn | ma̱haḥ | pārthi̍ve | sada̍ne | ya̱ta̱sva̱ |
adha̍ | yat | e̱ṣā̱m | pṛ̱thu̱-bu̱dhnāsa̍ḥ | etā̍ḥ | tī̱rthe | na | a̱ryaḥ | pauṁsyā̍ni | ta̱sthuḥ |
prati̍ | gho̱rāṇā̍m | etā̍nām | a̱yāsā̍m | ma̱rutā̍m | śṛ̱ṇve̱ | ā̱-ya̱tām | u̱pa̱bdiḥ |
ye | martya̍m | pṛ̱ta̱nā̱-yanta̍m | ūmai̍ḥ | ṛ̱ṇa̱-vāna̍m | na | pa̱taya̍nta | sargai̍ḥ |
tvam | māne̍bhyaḥ | i̱ndra̱ | vi̱śva-ja̍nyā | rada̍ | ma̱rut-bhi̍ḥ | śu̱rudha̍ḥ | go-a̍grāḥ |
stavā̍nebhiḥ | sta̱va̱se̱ | de̱va̱ | de̱vaiḥ | vi̱dyāma̍ | i̱ṣam | vṛ̱jana̍m | jī̱ra-dā̍num |
na | nū̱nam | asti̍ | no iti̍ | śvaḥ | kaḥ | tat | ve̱da̱ | yat | adbhu̍tam |
a̱nyasya̍ | ci̱ttam | a̱bhi | sa̱m-ca̱reṇya̍m | u̱ta | ā-dhī̍tam | vi | na̱śya̱ti̱ |
kim | na̱ḥ | i̱ndra̱ | ji̱ghā̱ṁsa̱si̱ | bhrāta̍raḥ | ma̱ruta̍ḥ | tava̍ |
tebhi̍ḥ | ka̱lpa̱sva̱ | sā̱dhu̱-yā | mā | na̱ḥ | sa̱m-ara̍ṇe | va̱dhī̱ḥ |
kim | na̱ḥ | bhrā̱ta̱ḥ | a̱ga̱stya̱ | sakhā̍ | san | ati̍ | ma̱nya̱se̱ |
vi̱dma | hi | te̱ | yathā̍ | mana̍ḥ | a̱smabhya̍m | it | na | di̱tsa̱si̱ |
ara̍m | kṛ̱ṇva̱ntu̱ | vedi̍m | sam | a̱gnim | i̱ndha̱tā̱m | pu̱raḥ |
tatra̍ | a̱mṛta̍sya | ceta̍nam | ya̱jñam | te̱ | ta̱na̱vā̱va̱hai̱ |
tvam | ī̱śi̱ṣe̱ | va̱su̱-pa̱te̱ | vasū̍nām | tvam | mi̱trāṇā̍m | mi̱tra̱-pa̱te̱ | dheṣṭha̍ḥ |
indra̍ | tvam | ma̱rut-bhi̍ḥ | sam | va̱da̱sva̱ | adha̍ | pra | a̱śā̱na̱ | ṛ̱tu̱-thā | ha̱vīṁṣi̍ |
prati̍ | va̱ḥ | e̱nā | nama̍sā | a̱ham | e̱mi̱ | su̱-u̱ktena̍ | bhi̱kṣe̱ | su̱-ma̱tim | tu̱rāṇā̍m |
ra̱rā̱ṇatā̍ | ma̱ru̱ta̱ḥ | ve̱dyābhi̍ḥ | ni | heḻa̍ḥ | dha̱tta | vi | mu̱ca̱dhva̱m | aśvā̍n |
e̱ṣaḥ | va̱ḥ | stoma̍ḥ | ma̱ru̱ta̱ḥ | nama̍svān | hṛ̱dā | ta̱ṣṭaḥ | mana̍sā | dhā̱yi̱ | de̱vā̱ḥ |
upa̍ | ī̱m | ā | yā̱ta̱ | mana̍sā | ju̱ṣā̱ṇāḥ | yū̱yam | hi | stha | nama̍saḥ | it | vṛ̱dhāsa̍ḥ |
stu̱tāsa̍ḥ | na̱ḥ | ma̱ruta̍ḥ | mṛ̱ḻa̱ya̱ntu̱ | u̱ta | stu̱taḥ | ma̱gha-vā̍ | śam-bha̍viṣṭhaḥ |
ū̱rdhvā | na̱ḥ | sa̱ntu̱ | ko̱myā | vanā̍ni | ahā̍ni | viśvā̍ | ma̱ru̱ta̱ḥ | ji̱gī̱ṣā |
a̱smāt | a̱ham | ta̱vi̱ṣāt | īṣa̍māṇaḥ | indrā̍t | bhi̱yā | ma̱ru̱ta̱ḥ | reja̍mānaḥ |
yu̱ṣmabhya̍m | ha̱vyā | ni-śi̍tāni | ā̱sa̱n | tāni̍ | ā̱re | ca̱kṛ̱ma̱ | mṛ̱ḻata̍ | na̱ḥ |
yena̍ | mānā̍saḥ | ci̱taya̍nte | u̱srāḥ | vi-u̍ṣṭiṣu | śava̍sā | śaśva̍tīnām |
saḥ | na̱ḥ | ma̱rut-bhi̍ḥ | vṛ̱ṣa̱bha̱ | śrava̍ḥ | dhā̱ḥ | u̱graḥ | u̱grebhi̍ḥ | sthavi̍raḥ | sa̱ha̱ḥ-dāḥ |
tvam | pā̱hi̱ | i̱ndra̱ | sahī̍yasaḥ | nṝn | bhava̍ | ma̱rut-bhi̍ḥ | ava̍yāta-heḻāḥ |
su̱-pra̱ke̱tebhi̍ḥ | sa̱sa̱hiḥ | dadhā̍naḥ | vi̱dyāma̍ | i̱ṣam | vṛ̱jana̍m | jī̱ra-dā̍num |
ci̱traḥ | va̱ḥ | a̱stu̱ | yāma̍ḥ | ci̱traḥ | ū̱tī | su̱-dā̱na̱va̱ḥ |
maru̍taḥ | ahi̍-bhānavaḥ |
ā̱re | sā | va̱ḥ | su̱-dā̱na̱va̱ḥ | maru̍taḥ | ṛ̱ñja̱tī | śaru̍ḥ |
ā̱re | aśmā̍ | yam | asya̍tha |
tṛ̱ṇa̱-ska̱ndasya̍ | nu | viśa̍ḥ | pari̍ | vṛ̱ṅkta̱ | su̱-dā̱na̱va̱ḥ |
ū̱rdhvān | na̱ḥ | ka̱rta̱ | jī̱vase̍ |
gāya̍t | sāma̍ | na̱bha̱nya̍m | yathā̍ | veḥ | arcā̍ma | tat | va̱vṛ̱dhā̱nam | sva̍ḥ-vat |
gāva̍ḥ | dhe̱nava̍ḥ | ba̱rhiṣi̍ | ada̍bdhāḥ | ā | yat | sa̱dmāna̍m | di̱vyam | vivā̍sān |
arca̍t | vṛṣā̍ | vṛṣa̍-bhiḥ | sva̱-idu̍havyaiḥ | mṛ̱gaḥ | na | aśna̍ḥ | ati̍ | yat | ju̱gu̱ryāt |
pra | ma̱nda̱yuḥ | ma̱nām | gū̱rta̱ | hotā̍ | bhara̍te | marya̍ḥ | mi̱thu̱nā | yaja̍traḥ |
nakṣa̍t | hotā̍ | pari̍ | sadma̍ | mi̱tā | yan | bhara̍t | garbha̍m | ā | śa̱rada̍ḥ | pṛ̱thi̱vyāḥ |
kranda̍t | aśva̍ḥ | naya̍mānaḥ | ru̱vat | gauḥ | a̱ntaḥ | dū̱taḥ | na | roda̍sī̱ iti̍ | ca̱ra̱t | vāk |
tā | ka̱rma̱ | aṣa̍-tarā | a̱smai̱ | pra | cyau̱tnāni̍ | de̱va̱-yanta̍ḥ | bha̱ra̱nte̱ |
jujo̍ṣat | indra̍ḥ | da̱sma-va̍rcāḥ | nāsa̍tyā-iva | sugmya̍ḥ | ra̱the̱-sthāḥ |
tam | u̱m̐ iti̍ | stu̱hi̱ | indra̍m | yaḥ | ha̱ | satvā̍ | yaḥ | śūra̍ḥ | ma̱gha-vā̍ | yaḥ | ra̱the̱-sthāḥ |
pra̱tī̱caḥ | ci̱t | yodhī̍yān | vṛṣa̍ṇ-vān | va̱va̱vruṣa̍ḥ | ci̱t | tama̍saḥ | vi̱-ha̱ntā |
pra | yat | i̱tthā | ma̱hi̱nā | nṛ-bhya̍ḥ | asti̍ | ara̍m | roda̍sī̱ iti̍ | ka̱kṣye̱3̱̍ iti̍ | na | a̱smai̱ |
sam | vi̱vye̱ | indra̍ḥ | vṛ̱jana̍m | na | bhūma̍ | bharti̍ | sva̱dhā-vā̍n | o̱pa̱śam-i̍va | dyām |
sa̱mat-su̍ | tvā̱ | śū̱ra̱ | sa̱tām | u̱rā̱ṇam | pra̱pa̱thin-ta̍mam | pa̱ri̱-ta̱ṁsa̱yadhyai̍ |
sa̱-joṣa̍saḥ | indra̍m | made̍ | kṣo̱ṇīḥ | sū̱rim | ci̱t | ye | a̱nu̱-mada̍nti | vājai̍ḥ |
e̱va | hi | te̱ | śam | sava̍nā | sa̱mu̱dre | āpa̍ḥ | yat | te̱ | ā̱su | mada̍nti | de̱vīḥ |
viśvā̍ | te̱ | anu̍ | joṣyā̍ | bhū̱t | gauḥ | sū̱rīn | ci̱t | yadi̍ | dhi̱ṣā | veṣi̍ | janā̍n |
asā̍ma | yathā̍ | su̱-sa̱khāya̍ḥ | e̱na̱ | su̱-a̱bhi̱ṣṭaya̍ḥ | na̱rām | na | śaṁsai̍ḥ |
asa̍t | yathā̍ | na̱ḥ | indra̍ḥ | va̱nda̱ne̱-sthāḥ | tu̱raḥ | na | karma̍ | naya̍mānaḥ | u̱kthā |
vi-spa̍rdhasaḥ | na̱rām | na | śaṁsai̍ḥ | a̱smāka̍ | a̱sa̱t | indra̍ḥ | vajra̍-hastaḥ |
mi̱tra̱-yuva̍ḥ | na | pūḥ-pa̍tim | su-śi̍ṣṭau | ma̱dhya̱-yuva̍ḥ | upa̍ | śi̱kṣa̱nti̱ | ya̱jñaiḥ |
ya̱jñaḥ | hi | sma̱ | indra̍m | kaḥ | ci̱t | ṛ̱ndhan | ju̱hu̱rā̱ṇaḥ | ci̱t | mana̍sā | pa̱ri̱-yan |
tī̱rthe | na | accha̍ | ta̱tṛ̱ṣā̱ṇam | oka̍ḥ | dī̱rghaḥ | na | si̱dhram | ā | kṛ̱ṇo̱ti̱ | adhvā̍ |
mo iti̍ | su | na̱ḥ | i̱ndra̱ | atra̍ | pṛ̱t-su | de̱vaiḥ | asti̍ | hi | sma̱ | te̱ | śu̱ṣmi̱n | a̱va̱-yāḥ |
ma̱haḥ | ci̱t | yasya̍ | mī̱ḻhuṣa̍ḥ | ya̱vyā | ha̱viṣma̍taḥ | ma̱ruta̍ḥ | vanda̍te | gīḥ |
e̱ṣaḥ | stoma̍ḥ | i̱ndra̱ | tubhya̍m | a̱sme iti̍ | e̱tena̍ | gā̱tum | ha̱ri̱-va̱ḥ | vi̱da̱ḥ | na̱ḥ |
ā | na̱ḥ | va̱vṛ̱tyā̱ḥ | su̱vi̱tāya̍ | de̱va̱ | vi̱dyāma̍ | i̱ṣam | vṛ̱jana̍m | jī̱ra-dā̍num |
tvam | rājā̍ | i̱ndra̱ | ye | ca̱ | de̱vāḥ | rakṣa̍ | nṝn | pā̱hi | a̱su̱ra̱ | tvam | a̱smān |
tvam | sat-pa̍tiḥ | ma̱gha-vā̍ | na̱ḥ | taru̍traḥ | tvam | sa̱tyaḥ | vasa̍vānaḥ | sa̱ha̱ḥ-dāḥ |
dana̍ḥ | viśa̍ḥ | i̱ndra̱ | mṛ̱dhra-vā̍caḥ | sa̱pta | yat | pura̍ḥ | śarma̍ | śāra̍dīḥ | dart |
ṛ̱ṇoḥ | a̱paḥ | a̱na̱va̱dya̱ | arṇā̍ḥ | yūne̍ | vṛ̱tram | pu̱ru̱-kutsā̍ya | ra̱ndhī̱ḥ |
aja̍ | vṛta̍ḥ | i̱ndra̱ | śūra̍-patnīḥ | dyām | ca̱ | yebhi̍ḥ | pu̱ru̱-hū̱ta̱ | nū̱nam |
rakṣo̱ iti̍ | a̱gnim | a̱śuṣa̍m | tūrva̍yāṇam | si̱ṁhaḥ | na | dame̍ | apā̍ṁsi | vasto̍ḥ |
śeṣa̍n | nu | te | i̱ndra̱ | sasmi̍n | yonau̍ | pra-śa̍staye | pavī̍ravasya | ma̱hnā |
sṛ̱jat | arṇā̍ṁsi | ava̍ | yat | yu̱dhā | gāḥ | tiṣṭha̍t | harī̱ iti̍ | dhṛ̱ṣa̱tā | mṛ̱ṣṭa̱ | vājā̍n |
vaha̍ | kutsa̍m | i̱ndra̱ | yasmi̍n | cā̱kan | syū̱ma̱nyū iti̍ | ṛ̱jrā | vāta̍sya | aśvā̍ |
pra | sūra̍ḥ | ca̱kram | vṛ̱ha̱tā̱t | a̱bhīke̍ | a̱bhi | spṛdha̍ḥ | yā̱si̱ṣa̱t | vajra̍-bāhuḥ |
ja̱gha̱nvān | i̱ndra̱ | mi̱trerū̍n | co̱da-pra̍vṛddhaḥ | ha̱ri̱-va̱ḥ | adā̍śūn |
pra | ye | paśya̍n | a̱rya̱maṇa̍m | sacā̍ | ā̱yoḥ | tvayā̍ | śū̱rtāḥ | vaha̍mānāḥ | apa̍tyam |
rapa̍t | ka̱viḥ | i̱ndra̱ | a̱rka-sā̍tau | kṣām | dā̱sāya̍ | u̱pa̱-barha̍ṇīm | ka̱riti̍ kaḥ |
kara̍t | ti̱sraḥ | ma̱gha-vā̍ | dānu̍-citrāḥ | ni | du̱ryo̱ṇe | kuya̍vācam | mṛ̱dhi | śre̱t |
sanā̍ | tā | te̱ | i̱ndra̱ | navyā̍ḥ | ā | a̱gu̱ḥ | saha̍ḥ | nabha̍ḥ | avi̍-raṇāya | pū̱rvīḥ |
bhi̱nat | pura̍ḥ | na | bhida̍ḥ | ade̍vīḥ | na̱nama̍ḥ | vadha̍ḥ | ade̍vasya | pī̱yoḥ |
tvam | dhuni̍ḥ | i̱ndra̱ | dhuni̍-matīḥ | ṛ̱ṇoḥ | a̱paḥ | sī̱rāḥ | na | srava̍ntīḥ |
pra | yat | sa̱mu̱dram | ati̍ | śū̱ra̱ | parṣi̍ | pā̱raya̍ | tu̱rvaśa̍m | yadu̍m | sva̱sti |
tvam | a̱smāka̍m | i̱ndra̱ | vi̱śvadha̍ | syā̱ḥ | a̱vṛ̱ka-ta̍maḥ | na̱rām | nṛ̱-pā̱tā |
saḥ | na̱ḥ | viśvā̍sām | spṛ̱dhām | sa̱ha̱ḥ-dāḥ | vi̱dyāma̍ | i̱ṣam | vṛ̱jana̍m | jī̱ra-dā̍num |
matsi̍ | apā̍yi | te̱ | maha̍ḥ | pātra̍sya-iva | ha̱ri̱-vaḥ | ma̱tsa̱raḥ | mada̍ḥ |
vṛṣā̍ | te̱ | vṛṣṇe̍ | indu̍ḥ | vā̱jī | sa̱ha̱sra̱-sāta̍maḥ |
ā | na̱ḥ | te̱ | ga̱ntu̱ | ma̱tsa̱raḥ | vṛṣā̍ | mada̍ḥ | vare̍ṇyaḥ |
sa̱ha-vā̍n | i̱ndra̱ | sā̱na̱siḥ | pṛ̱ta̱nā̱ṣāṭ | ama̍rtyaḥ |
tvam | hi | śūra̍ḥ | sani̍tā | co̱daya̍ḥ | manu̍ṣaḥ | ratha̍m |
sa̱ha-vā̍n | dasyu̍m | a̱vra̱tam | oṣa̍ḥ | pātra̍m | na | śo̱ciṣā̍ |
mu̱ṣā̱ya | sūrya̍m | ka̱ve̱ | ca̱kram | īśā̍naḥ | oja̍sā |
vaha̍ | śuṣṇā̍ya | va̱dham | kutsa̍m | vāta̍sya | aśvai̍ḥ |
śu̱ṣmin-ta̍maḥ | hi | te̱ | mada̍ḥ | dyu̱mnin-ta̍maḥ | u̱ta | kratu̍ḥ |
vṛ̱tra̱-ghnā | va̱ri̱va̱ḥ-vidā̍ | ma̱ṁsī̱ṣṭhāḥ | a̱śva̱-sāta̍maḥ |
yathā̍ | pūrve̍bhyaḥ | ja̱ri̱tṛ-bhya̍ḥ | i̱ndra̱ | maya̍ḥ-iva | āpa̍ḥ | na | tṛṣya̍te | ba̱bhūtha̍ |
tām | anu̍ | tvā̱ | ni̱-vida̍m | jo̱ha̱vī̱mi̱ | vi̱dyāma̍ | i̱ṣam | vṛ̱jana̍m | jī̱ra-dā̍num |
matsi̍ | na̱ḥ | vasya̍ḥ-iṣṭaye | indra̍m | i̱ndo̱ iti̍ | vṛṣā̍ | ā | vi̱śa̱ |
ṛ̱ghā̱yamā̍ṇaḥ | i̱nva̱si̱ | śatru̍m | anti̍ | na | vi̱nda̱si̱ |
tasmi̍n | ā | ve̱śa̱ya̱ | gira̍ḥ | yaḥ | eka̍ḥ | ca̱rṣa̱ṇī̱nām |
anu̍ | sva̱dhā | yam | u̱pyate̍ | yava̍m | na | carkṛ̍ṣat | vṛṣā̍ |
yasya̍ | viśvā̍ni | hasta̍yoḥ | pañca̍ | kṣi̱tī̱nām | vasu̍ |
spā̱śaya̍sva | yaḥ | a̱sma̱-dhruk | di̱vyā-i̍va | a̱śani̍ḥ | ja̱hi̱ |
asu̍nvantam | sa̱ma̱m | ja̱hi̱ | du̱ḥ-naśa̍m | yaḥ | na | te̱ | maya̍ḥ |
a̱smabhya̍m | a̱sya̱ | veda̍nam | da̱ddhi | sū̱riḥ | ci̱t | o̱ha̱te̱ |
āva̍ḥ | yasya̍ | dvi̱-barha̍saḥ | a̱rkeṣu̍ | sā̱nu̱ṣak | asa̍t |
ā̱jau | indra̍sya | i̱ndo̱ iti̍ | pra | ā̱va̱ḥ | vāje̍ṣu | vā̱jina̍m |
yathā̍ | pūrve̍bhyaḥ | ja̱ri̱tṛ-bhya̍ḥ | i̱ndra̱ | maya̍ḥ-iva | āpa̍ḥ | na | tṛṣya̍te | ba̱bhūtha̍ |
tām | anu̍ | tvā̱ | ni̱-vida̍m | jo̱ha̱vī̱mi̱ | vi̱dyāma̍ | i̱ṣam | vṛ̱jana̍m | jī̱ra-dā̍num |
ā | ca̱rṣa̱ṇi̱-prāḥ | vṛ̱ṣa̱bhaḥ | janā̍nām | rājā̍ | kṛ̱ṣṭī̱nām | pu̱ru̱-hū̱taḥ | indra̍ḥ |
stu̱taḥ | śra̱va̱syan | ava̍sā | upa̍ | ma̱drik | yu̱ktvā | harī̱ iti̍ | vṛ̱ṣa̱ṇā | ā | yā̱hi̱ | a̱rvāṅ |
ye | te̱ | vṛṣa̍ṇaḥ | vṛ̱ṣa̱bhāsa̍ḥ | i̱ndra̱ | bra̱hma̱-yuja̍ḥ | vṛṣa̍-rathāsaḥ | atyā̍ḥ |
tān | ā | ti̱ṣṭha̱ | tebhi̍ḥ | ā | yā̱hi̱ | a̱rvāṅ | havā̍mahe | tvā̱ | su̱te | i̱ndra̱ | some̍ |
ā | ti̱ṣṭha̱ | ratha̍m | vṛṣa̍ṇam | vṛṣā̍ | te̱ | su̱taḥ | soma̍ḥ | pari̍-siktā | madhū̍ni |
yu̱ktvā | vṛṣa̍-bhyām | vṛ̱ṣa̱bha̱ | kṣi̱tī̱nām | hari̍-bhyām | yā̱hi̱ | pra̱-vatā̍ | upa̍ | ma̱drik |
a̱yam | ya̱jñaḥ | de̱va̱-yāḥ | a̱yam | mi̱yedha̍ḥ | i̱mā | brahmā̍ṇi | a̱yam | i̱ndra̱ | soma̍ḥ |
stī̱rṇam | ba̱rhiḥ | ā | tu | śa̱kra̱ | pra | yā̱hi̱ | piba̍ | ni̱-sadya̍ | vi | mu̱ca̱ | harī̱ iti̍ | i̱ha |
o iti̍ | su-stu̍taḥ | i̱ndra̱ | yā̱hi̱ | a̱rvāṅ | upa̍ | brahmā̍ṇi | mā̱nyasya̍ | kā̱roḥ |
vi̱dyāma̍ | vasto̍ḥ | ava̍sā | gṛ̱ṇanta̍ḥ | vi̱dyāma̍ | i̱ṣam | vṛ̱jana̍m | jī̱ra-dā̍num |
yat | ha̱ | syā | te̱ | i̱ndra̱ | śru̱ṣṭiḥ | asti̍ | yayā̍ | ba̱bhūtha̍ | ja̱ri̱tṛ-bhya̍ḥ | ū̱tī |
mā | na̱ḥ | kāma̍m | ma̱haya̍ntam | ā | dha̱k | viśvā̍ | te̱ | a̱śyā̱m | pari̍ | āpa̍ḥ | ā̱yoḥ |
na | gha̱ | rājā̍ | indra̍ḥ | ā | da̱bha̱t | na̱ḥ | yā | nu | svasā̍rā | kṛ̱ṇava̍nta | yonau̍ |
āpa̍ḥ | ci̱t | a̱smai̱ | su̱-tukā̍ḥ | a̱ve̱ṣa̱n | gama̍t | na̱ḥ | indra̍ḥ | sa̱khyā | vaya̍ḥ | ca̱ |
jetā̍ | nṛ-bhi̍ḥ | indra̍ḥ | pṛ̱t-su | śūra̍ḥ | śrotā̍ | hava̍m | nādha̍mānasya | kā̱roḥ |
pra-bha̍rtā | ratha̍m | dā̱śuṣa̍ḥ | u̱pā̱ke | ut-ya̍ntā | gira̍ḥ | yadi̍ | ca̱ | tmanā̍ | bhūt |
e̱va | nṛ-bhi̍ḥ | indra̍ḥ | su̱-śra̱va̱syā | pra̱-khā̱daḥ | pṛ̱kṣaḥ | a̱bhi | mi̱triṇa̍ḥ | bhū̱t |
sa̱-ma̱rye | i̱ṣaḥ | sta̱va̱te̱ | vi-vā̍ci | sa̱trā̱-ka̱raḥ | yaja̍mānasya | śaṁsa̍ḥ |
tvayā̍ | va̱yam | ma̱gha̱-va̱n | i̱ndra̱ | śatrū̍n | a̱bhi | syā̱ma̱ | ma̱ha̱taḥ | manya̍mānān |
tvam | trā̱tā | tvam | ū̱m̐ iti̍ | na̱ḥ | vṛ̱dhe | bhū̱ḥ | vi̱dyāma̍ | i̱ṣam | vṛ̱jana̍m | jī̱ra-dā̍num |
pū̱rvīḥ | a̱ham | śa̱rada̍ḥ | śa̱śra̱mā̱ṇā | do̱ṣāḥ | vasto̍ḥ | u̱ṣasa̍ḥ | ja̱raya̍ntīḥ |
mi̱nāti̍ | śriya̍m | ja̱ri̱mā | ta̱nūnā̍m | api̍ | ū̱m̐ iti̍ | nu | patnī̍ḥ | vṛṣa̍ṇaḥ | ja̱ga̱myu̱ḥ |
ye | ci̱t | hi | pūrve̍ | ṛ̱ta̱-sāpa̍ḥ | āsa̍n | sā̱kam | de̱vebhi̍ḥ | ava̍dan | ṛ̱tāni̍ |
te | ci̱t | ava̍ | a̱su̱ḥ | na̱hi | anta̍m | ā̱puḥ | sam | ū̱m̐ iti̍ | nu | patnī̍ḥ | vṛṣa̍-bhiḥ | ja̱ga̱myu̱ḥ |
na | mṛṣā̍ | śrā̱ntam | yat | ava̍nti | de̱vāḥ | viśvā̍ḥ | it | spṛdha̍ḥ | a̱bhi | a̱śna̱vā̱va̱ |
jayā̍va | it | atra̍ | śa̱ta-nī̍tham | ā̱jim | yat | sa̱myañcā̍ | mi̱thu̱nau | a̱bhi | ajā̍va |
na̱dasya̍ | mā̱ | ru̱dha̱taḥ | kāma̍ḥ | ā | a̱ga̱n | i̱taḥ | ā-jā̍taḥ | a̱muta̍ḥ | kuta̍ḥ | ci̱t |
lopā̍mudrā | vṛṣa̍ṇam | niḥ | ri̱ṇā̱ti̱ | dhīra̍m | adhī̍rā | dha̱ya̱ti̱ | śva̱santa̍m |
i̱mam | nu | soma̍m | anti̍taḥ | hṛ̱t-su | pī̱tam | upa̍ | bru̱ve̱ |
yat | sī̱m | āga̍ḥ | ca̱kṛ̱ma | tat | su | mṛ̱ḻa̱tu̱ | pu̱lu̱-kāma̍ḥ | hi | martya̍ḥ |
a̱gastya̍ḥ | khana̍mānaḥ | kha̱nitrai̍ḥ | pra̱-jām | apa̍tyam | bala̍m | i̱cchamā̍naḥ |
u̱bhau | varṇau̍ | ṛṣi̍ḥ | u̱graḥ | pu̱po̱ṣa̱ | sa̱tyāḥ | de̱veṣu̍ | ā̱-śiṣa̍ḥ | ja̱gā̱ma̱ |
yu̱voḥ | rajā̍ṁsi | su̱-yamā̍saḥ | aśvā̍ḥ | ratha̍ḥ | yat | vā̱m | pari̍ | arṇā̍ṁsi | dīya̍t |
hi̱ra̱ṇyayā̍ḥ | vām | pa̱vaya̍ḥ | pru̱ṣā̱ya̱n | madhva̍ḥ | piba̍ntau | u̱ṣasa̍ḥ | sa̱ce̱the̱ iti̍ |
yu̱vam | atya̍sya | ava̍ | na̱kṣa̱tha̱ḥ | yat | vi-pa̍tmanaḥ | narya̍sya | pra-ya̍jyoḥ |
svasā̍ | yat | vā̱m | vi̱śva̱gū̱rtī̱ iti̍ viśva-gūrtī | bharā̍ti | vājā̍ya | īṭṭe̍ | ma̱dhu̱-pau̱ | i̱ṣe | ca̱ |
yu̱vam | paya̍ḥ | u̱sriyā̍yām | a̱dha̱tta̱m | pa̱kvam | ā̱māyā̍m | ava̍ | pūrvya̍m | goḥ |
a̱ntaḥ | yat | va̱nina̍ḥ | vā̱m | ṛ̱ta̱psū̱ ityṛ̍ta-psū | hvā̱raḥ | na | śuci̍ḥ | yaja̍te | ha̱viṣmā̍n |
yu̱vam | ha̱ | gha̱rmam | madhu̍-mantam | atra̍ye | a̱paḥ | na | kṣoda̍ḥ | a̱vṛ̱ṇī̱ta̱m | e̱ṣe |
tat | vā̱m | na̱rau̱ | a̱śvi̱nā̱ | paśva̍ḥ-iṣṭiḥ | rathyā̍-iva | ca̱krā | prati̍ | ya̱nti̱ | madhva̍ḥ |
ā | vā̱m | dā̱nāya̍ | va̱vṛ̱tī̱ya̱ | da̱srā̱ | goḥ | ohe̍na | tau̱gryaḥ | na | jivri̍ḥ |
a̱paḥ | kṣo̱ṇī iti̍ | sa̱ca̱te̱ | māhi̍nā | vā̱m | jū̱rṇaḥ | vā̱m | akṣu̍ḥ | aṁha̍saḥ | ya̱ja̱trā̱ |
ni | yat | yu̱vethe̱ iti̍ | ni̱-yuta̍ḥ | su̱dā̱nū̱ iti̍ su-dānū | upa̍ | sva̱dhābhi̍ḥ | sṛ̱ja̱tha̱ḥ | pura̍m-dhim |
preṣa̍t | veṣa̍t | vāta̍ḥ | na | sū̱riḥ | ā | ma̱he | da̱de̱ | su̱-vra̱taḥ | na | vāja̍m |
va̱yam | ci̱t | hi | vā̱m | ja̱ri̱tāra̍ḥ | sa̱tyāḥ | vi̱pa̱nyāma̍he | vi | pa̱ṇiḥ | hi̱ta-vā̍n |
adha̍ | ci̱t | hi | sma̱ | a̱śvi̱nau̱ | a̱ni̱ndyā̱ | pā̱thaḥ | hi | sma̱ | vṛ̱ṣa̱ṇau̱ | anti̍-devam |
yu̱vām | ci̱t | hi | sma̱ | a̱śvi̱nau̱ | anu̍ | dyūn | vi-ru̍drasya | pra̱-srava̍ṇasya | sā̱tau |
a̱gastya̍ḥ | na̱rām | nṛṣu̍ | pra-śa̍staḥ | kārā̍dhunī-iva | ci̱ta̱ya̱t | sa̱hasrai̍ḥ |
pra | yat | vahe̍the̱ iti̍ | ma̱hi̱nā | ratha̍sya | pra | spa̱ndrā̱ | yā̱tha̱ḥ | manu̍ṣaḥ | na | hotā̍ |
dha̱ttam | sū̱ri-bhya̍ḥ | u̱ta | vā̱ | su̱-aśvya̍m | nāsa̍tyā | ra̱yi̱-sāca̍ḥ | syā̱ma̱ |
tam | vā̱m | ratha̍m | va̱yam | a̱dya | hu̱ve̱ma̱ | stomai̍ḥ | a̱śvi̱nā̱ | su̱vi̱tāya̍ | navya̍m |
ari̍ṣṭa-nemim | pari̍ | dyām | i̱yā̱nam | vi̱dyāma̍ | i̱ṣam | vṛ̱jana̍m | jī̱ra-dā̍num |
kat | ū̱m̐ iti̍ | preṣṭhau̍ | i̱ṣām | ra̱yī̱ṇām | a̱dhva̱ryantā̍ | yat | u̱t-ni̱nī̱thaḥ | a̱pām |
a̱yam | vā̱m | ya̱jñaḥ | a̱kṛ̱ta̱ | pra-śa̍stim | vasu̍dhitī̱ iti̱ vasu̍-dhitī | avi̍tārā | ja̱nā̱nā̱m |
ā | vā̱m | aśvā̍saḥ | śuca̍yaḥ | pa̱ya̱ḥ-pāḥ | vāta̍-raṁhasaḥ | di̱vyāsa̍ḥ | atyā̍ḥ |
ma̱na̱ḥ-juva̍ḥ | vṛṣa̍ṇaḥ | vī̱ta-pṛ̍ṣṭhāḥ | ā | i̱ha | sva̱-rāja̍ḥ | a̱śvinā̍ | va̱ha̱ntu̱ |
ā | vā̱m | ratha̍ḥ | a̱vani̍ḥ | na | pra̱vatvā̍n | sṛ̱pra-va̍ndhuraḥ | su̱vi̱tāya̍ | ga̱myā̱ḥ |
vṛṣṇa̍ḥ | sthā̱tā̱rā̱ | mana̍saḥ | javī̍yān | a̱ha̱m-pū̱rvaḥ | ya̱ja̱taḥ | dhi̱ṣṇyā̱ | yaḥ |
i̱ha-i̍ha | jā̱tā | sam | a̱vā̱va̱śī̱tā̱m | a̱re̱pasā̍ | ta̱nvā̍ | nāma̍-bhiḥ | svaiḥ |
ji̱ṣṇuḥ | vā̱m | a̱nyaḥ | su-ma̍khasya | sū̱riḥ | di̱vaḥ | a̱nyaḥ | su̱-bhaga̍ḥ | pu̱traḥ | ū̱he̱ |
pra | vā̱m | ni̱-ce̱ruḥ | ka̱ku̱haḥ | vaśā̍n | anu̍ | pi̱śaṅga̍-rūpaḥ | sada̍nāni | ga̱myā̱ḥ |
harī̱ iti̍ | a̱nyasya̍ | pī̱paya̍nta | vājai̍ḥ | ma̱thrā | rajā̍ṁsi | a̱śvi̱nā̱ | vi | ghoṣai̍ḥ |
pra | vā̱m | śa̱rat-vā̍n | vṛ̱ṣa̱bhaḥ | na | ni̱ṣṣāṭ | pū̱rvīḥ | iṣa̍ḥ | ca̱ra̱ti̱ | madhva̍ḥ | i̱ṣṇan |
evai̍ḥ | a̱nyasya̍ | pī̱paya̍nta | vājai̍ḥ | veṣa̍ntīḥ | ū̱rdhvāḥ | na̱dya̍ḥ | na̱ḥ | ā | a̱gu̱ḥ |
asa̍rji | vā̱m | sthavi̍rā | ve̱dha̱sā̱ | gīḥ | bā̱ḻhe | a̱śvi̱nā̱ | tre̱dhā | kṣara̍ntī |
upa̍-stutau | a̱va̱ta̱m | nādha̍mānam | yāma̍n | ayā̍man | śṛ̱ṇu̱ta̱m | hava̍m | me̱ |
u̱ta | syā | vā̱m | ruśa̍taḥ | vapsa̍saḥ | gīḥ | tri̱-ba̱rhiṣi̍ | sada̍si | pi̱nva̱te̱ | nṝn |
vṛṣā̍ | vā̱m | me̱ghaḥ | vṛ̱ṣa̱ṇā̱ | pī̱pā̱ya̱ | goḥ | na | seke̍ | manu̍ṣaḥ | da̱śa̱syan |
yu̱vām | pū̱ṣā-i̍va | a̱śvi̱nā̱ | pura̍m-dhiḥ | a̱gnim | u̱ṣām | na | ja̱ra̱te̱ | ha̱viṣmā̍n |
hu̱ve | yat | vā̱m | va̱ri̱va̱syā | gṛ̱ṇā̱naḥ | vi̱dyāma̍ | i̱ṣam | vṛ̱jana̍m | jī̱ra-dā̍num |
abhū̍t | i̱dam | va̱yuna̍m | o iti̍ | su | bhū̱ṣa̱ta̱ | ratha̍ḥ | vṛṣa̍ṇ-vān | mada̍ta | ma̱nī̱ṣi̱ṇa̱ḥ |
dhi̱ya̱m-ji̱nvā | dhiṣṇyā̍ | vi̱śpalā̍vasū̱ iti̍ | di̱vaḥ | napā̍tā | su̱-kṛte̍ | śuci̍-vratā |
indra̍-tamā | hi | dhiṣṇyā̍ | ma̱rut-ta̍mā | da̱srā | daṁsi̍ṣṭhā | ra̱thyā̍ | ra̱thi-ta̍mā |
pū̱rṇam | ratha̍m | va̱he̱the̱ iti̍ | madhva̍ḥ | ā-ci̍tam | tena̍ | dā̱śvāṁsa̍m | upa̍ | yā̱tha̱ḥ | a̱śvi̱nā̱ |
kim | atra̍ | da̱srā̱ | kṛ̱ṇu̱tha̱ḥ | kim | ā̱sā̱the̱ iti̍ | jana̍ḥ | yaḥ | kaḥ | ci̱t | aha̍viḥ | ma̱hī̱yate̍ |
ati̍ | kra̱mi̱ṣṭa̱m | ju̱rata̍m | pa̱ṇeḥ | asu̍m | jyoti̍ḥ | viprā̍ya | kṛ̱ṇu̱ta̱m | va̱ca̱syave̍ |
ja̱mbhaya̍tam | a̱bhita̍ḥ | rāya̍taḥ | śuna̍ḥ | ha̱tam | mṛdha̍ḥ | vi̱dathu̍ḥ | tāni̍ | a̱śvi̱nā̱ |
vāca̍m-vācam | ja̱ri̱tuḥ | ra̱tninī̍m | kṛ̱ta̱m | u̱bhā | saṁsa̍m | nā̱sa̱tyā̱ | a̱va̱ta̱m | mama̍ |
yu̱vam | e̱tam | ca̱kra̱tu̱ḥ | sindhu̍ṣu | pla̱vam | ā̱tma̱n-vanta̍m | pa̱kṣiṇa̍m | tau̱gryāya̍ | kam |
yena̍ | de̱va̱-trā | mana̍sā | ni̱ḥ-ū̱hathu̍ḥ | su̱-pa̱pta̱ni | pe̱ta̱thu̱ḥ | kṣoda̍saḥ | ma̱haḥ |
ava̍-viddham | tau̱gryam | a̱p-su | a̱ntaḥ | a̱nā̱ra̱mbha̱ṇe | tama̍si | pra-vi̍ddham |
cata̍sraḥ | nāva̍ḥ | jaṭha̍lasya | juṣṭā̍ḥ | ut | a̱śvi-bhyā̍m | i̱ṣi̱tāḥ | pā̱ra̱ya̱nti̱ |
kaḥ | svi̱t | vṛ̱kṣaḥ | niḥ-sthi̍taḥ | madhye̍ | arṇa̍saḥ | yam | tau̱gryaḥ | nā̱dhi̱taḥ | pa̱ri̱-asa̍svajat |
pa̱rṇā | mṛ̱gasya̍ | pa̱taro̍ḥ-iva | ā̱-rabhe̍ | ut | a̱śvi̱nau̱ | ū̱ha̱thu̱ḥ | śroma̍tāya | kam |
tat | vā̱m | na̱rā̱ | nā̱sa̱tyau̱ | anu̍ | syā̱t | yat | vā̱m | mānā̍saḥ | u̱catha̍m | avo̍can |
a̱smāt | a̱dya | sada̍saḥ | so̱myāt | ā | vi̱dyāma̍ | i̱ṣam | vṛ̱jana̍m | jī̱ra-dā̍num |
tam | yu̱ñjā̱thā̱m | mana̍saḥ | yaḥ | javī̍yān | tri̱-va̱ndhu̱raḥ | vṛ̱ṣa̱ṇā̱ | yaḥ | tri̱-ca̱kraḥ |
yena̍ | u̱pa̱-yā̱thaḥ | su̱-kṛta̍ḥ | du̱ro̱ṇam | tri̱-dhātu̍nā | pa̱ta̱tha̱ḥ | viḥ | na | pa̱rṇaiḥ |
su̱-vṛt | ratha̍ḥ | va̱rta̱te̱ | yan | a̱bhi | kṣām | yat | tiṣṭha̍thaḥ | kratu̍-mantā | anu̍ | pṛ̱kṣe |
vapu̍ḥ | va̱pu̱ṣyā | sa̱ca̱tā̱m | i̱yam | gīḥ | di̱vaḥ | du̱hi̱trā | u̱ṣasā̍ | sa̱ce̱the̱ iti̍ |
ā | ti̱ṣṭha̱ta̱m | su̱-vṛta̍m | yaḥ | ratha̍ḥ | vā̱m | anu̍ | vra̱tāni̍ | varta̍te | ha̱viṣmā̍n |
yena̍ | na̱rā̱ | nā̱sa̱tyā̱ | i̱ṣa̱yadhyai̍ | va̱rtiḥ | yā̱thaḥ | tana̍yāya | tmane̍ | ca̱ |
mā | vā̱m | vṛka̍ḥ | mā | vṛ̱kīḥ | ā | da̱dha̱rṣī̱t | mā | pari̍ | va̱rkta̱m | u̱ta | mā | ati̍ | dha̱kta̱m |
a̱yam | vā̱m | bhā̱gaḥ | ni-hi̍taḥ | i̱yam | gīḥ | dasrau̍ | i̱me | vā̱m | ni̱-dhaya̍ḥ | madhū̍nām |
yu̱vām | gota̍maḥ | pu̱ru̱-mī̱ḻhaḥ | atri̍ḥ | dasrā̍ | hava̍te | ava̍se | ha̱viṣmā̍n |
diśa̍m | na | di̱ṣṭām | ṛ̱ju̱yā-i̍va | yantā̍ | ā | me̱ | hava̍m | nā̱sa̱tyā̱ | upa̍ | yā̱ta̱m |
atā̍riṣma | tama̍saḥ | pā̱ram | a̱sya | prati̍ | vā̱m | stoma̍ḥ | a̱śvi̱nau̱ | a̱dhā̱yi̱ |
ā | i̱ha | yā̱ta̱m | pa̱thi-bhi̍ḥ | de̱va̱-yānai̍ḥ | vi̱dyāma̍ | i̱ṣam | vṛ̱jana̍m | jī̱ra-dā̍num |
tā | vā̱m | a̱dya | tau | a̱pa̱ram | hu̱ve̱ma̱ | u̱cchantyā̍m | u̱ṣasi̍ | vahni̍ḥ | u̱kthaiḥ |
nāsa̍tyā | kuha̍ | ci̱t | santau̍ | a̱ryaḥ | di̱vaḥ | napā̍tā | su̱dāḥ-ta̍rāya |
a̱sme iti̍ | ū̱m̐ iti̍ | su | vṛ̱ṣa̱ṇā̱ | mā̱da̱ye̱thā̱m | ut | pa̱ṇīn | ha̱ta̱m | ū̱rmyā | mada̍ntā |
śru̱tam | me̱ | accho̍kti-bhiḥ | ma̱tī̱nām | eṣṭā̍ | na̱rā̱ | ni-ce̍tārā | ca̱ | karṇai̍ḥ |
śri̱ye | pū̱ṣa̱n | i̱ṣu̱kṛtā̍-iva | de̱vā | nāsa̍tyā | va̱ha̱tum | sū̱ryāyā̍ḥ |
va̱cyante̍ | vām | ka̱ku̱hāḥ | a̱p-su | jā̱tāḥ | yu̱gā | jū̱rṇā-i̍va | varu̍ṇasya | bhūre̍ḥ |
a̱sme iti̍ | sā | vā̱m | mā̱dhvī̱ iti̍ | rā̱tiḥ | a̱stu̱ | stoma̍m | hi̱no̱ta̱m | mā̱nyasya̍ | kā̱roḥ |
anu̍ | yat | vā̱m | śra̱va̱syā̍ | su̱dā̱nū̱ iti̍ su-dānū | su̱-vīryā̍ya | ca̱rṣa̱ṇaya̍ḥ | mada̍nti |
e̱ṣaḥ | vā̱m | stoma̍ḥ | a̱śvi̱nau̱ | a̱kā̱ri̱ | māne̍bhiḥ | ma̱gha̱-vā̱nā̱ | su̱-vṛ̱kti |
yā̱tam | va̱rtiḥ | tana̍yāya | tmane̍ | ca̱ | a̱gastye̍ | nā̱sa̱tyā̱ | mada̍ntā |
atā̍riṣma | tama̍saḥ | pā̱ram | a̱sya | prati̍ | vā̱m | stoma̍ḥ | a̱śvi̱nau̱ | a̱dhā̱yi̱ |
ā | i̱ha | yā̱ta̱m | pa̱thi-bhi̍ḥ | de̱va̱-yānai̍ḥ | vi̱dyāma̍ | i̱ṣam | vṛ̱jana̍m | jī̱ra-dā̍num |
ka̱ta̱rā | pūrvā̍ | ka̱ta̱rā | apa̍rā | a̱yoḥ | ka̱thā | jā̱te iti̍ | ka̱va̱ya̱ḥ | kaḥ | vi | ve̱da̱ |
viśva̍m | tmanā̍ | bi̱bhṛ̱ta̱ḥ | yat | ha̱ | nāma̍ | vi | va̱rte̱te̱ | aha̍nī̱ iti̍ | ca̱kriyā̍-iva |
bhūri̍ | dve iti̍ | aca̍rantī̱ iti̍ | cara̍ntam | pa̱t-vanta̍m | garbha̍m | a̱padī̱ iti̍ | da̱dhā̱te̱ iti̍ |
nitya̍m | na | sū̱num | pi̱troḥ | u̱pa-sthe̍ | dyāvā̍ | rakṣa̍tam | pṛ̱thi̱vī̱ iti̍ | na̱ḥ | abhvā̍t |
a̱ne̱haḥ | dā̱tram | adi̍teḥ | a̱na̱rvam | hu̱ve | sva̍ḥ-vat | a̱va̱dham | nama̍svat |
tat | ro̱da̱sī̱ iti̍ | ja̱na̱ya̱ta̱m | ja̱ri̱tre | dyāvā̍ | rakṣa̍tam | pṛ̱thi̱vī̱ iti̍ | na̱ḥ | abhvā̍t |
ata̍pyamāne̱ iti̍ | ava̍sā | ava̍ntī̱ iti̍ | anu̍ | syā̱ma̱ | roda̍sī̱ iti̍ | de̱vapu̍tre̱ iti̍ de̱va-pu̍tre |
u̱bhe iti̍ | de̱vānā̍m | u̱bhaye̍bhiḥ | ahnā̍m | dyāvā̍ | rakṣa̍tam | pṛ̱thi̱vī̱ iti̍ | na̱ḥ | abhvā̍t |
sa̱ṁgaccha̍māne̱ iti̍ sa̱m-gaccha̍māne | yu̱va̱tī iti̍ | sama̍nte̱ iti̱ sam-a̍nte | svasā̍rā | jā̱mī iti̍ | pi̱troḥ | u̱pa-sthe̍ |
a̱bhi̱jighra̍ntī̱ itya̍bhi̱-jighra̍ntī | bhuva̍nasya | nābhi̍m | dyāvā̍ | rakṣa̍tam | pṛ̱thi̱vī̱ iti̍ | na̱ḥ | abhvā̍t |
u̱rvī iti̍ | sadma̍nī̱ iti̍ | bṛ̱ha̱tī iti̍ | ṛ̱tena̍ | hu̱ve | de̱vānā̍m | ava̍sā | jani̍trī̱ iti̍ |
da̱dhāte̱ iti̍ | ye iti̍ | a̱mṛta̍m | su̱pratī̍ke̱ iti̍ su̱-pratī̍ke | dyāvā̍ | rakṣa̍tam | pṛ̱thi̱vī̱ iti̍ | na̱ḥ | abhvā̍t |
u̱rvī iti̍ | pṛ̱thvī iti̍ | ba̱hu̱le iti̍ | dū̱rea̍nte̱ iti̍ dū̱re-a̍nte | upa̍ | bru̱ve̱ | nama̍sā | ya̱jñe | a̱smin |
da̱dhāte̱ iti̍ | ye iti̍ | su̱bhage̱ iti̍ su̱-bhage̍ | su̱pratū̍rtī̱ iti̍ su̱-pratū̍rtī | dyāvā̍ | rakṣa̍tam | pṛ̱thi̱vī̱ iti̍ | na̱ḥ | abhvā̍t |
de̱vān | vā̱ | yat | ca̱kṛ̱ma | kat | ci̱t | āga̍ḥ | sakhā̍yam | vā̱ | sada̍m | it | jāḥ-pa̍tim | vā̱ |
i̱yam | dhīḥ | bhū̱yā̱ḥ | a̱va̱-yāna̍m | eṣā̍m | dyāvā̍ | rakṣa̍tam | pṛ̱thi̱vī̱ iti̍ | na̱ḥ | abhvā̍t |
u̱bhā | śaṁsā̍ | naryā̍ | mām | a̱vi̱ṣṭā̱m | u̱bhe iti̍ | mām | ū̱tī iti̍ | ava̍sā | sa̱ce̱tā̱m |
bhūri̍ | ci̱t | a̱ryaḥ | su̱dāḥ-ta̍rāya | i̱ṣā | mada̍ntaḥ | i̱ṣa̱ye̱ma̱ | de̱vā̱ḥ |
ṛ̱tam | di̱ve | tat | a̱vo̱ca̱m | pṛ̱thi̱vyai | a̱bhi̱-śrā̱vāya̍ | pra̱tha̱mam | su̱-me̱dhāḥ |
pā̱tām | a̱va̱dyāt | du̱ḥ-i̱tāt | a̱bhīke̍ | pi̱tā | mā̱tā | ca̱ | ra̱kṣa̱tā̱m | ava̍ḥ-bhiḥ |
i̱dam | dyā̱vā̱pṛ̱thi̱vī̱ iti̍ | sa̱tyam | a̱stu̱ | pita̍ḥ | māta̍ḥ | yat | i̱ha | u̱pa̱-bru̱ve | vā̱m |
bhū̱tam | de̱vānā̍m | a̱va̱me iti̍ | ava̍ḥ-bhiḥ | vi̱dyāma̍ | i̱ṣam | vṛ̱jana̍m | jī̱ra-dā̍num |
ā | na̱ḥ | iḻā̍bhiḥ | vi̱dathe̍ | su̱-śa̱sti | vi̱śvāna̍raḥ | sa̱vi̱tā | de̱vaḥ | e̱tu̱ |
api̍ | yathā̍ | yu̱vā̱na̱ḥ | matsa̍tha | na̱ḥ | viśva̍m | jaga̍t | a̱bhi̱-pi̱tve | ma̱nī̱ṣā |
ā | na̱ḥ | viśve̍ | āskrā̍ḥ | ga̱ma̱ntu̱ | de̱vāḥ | mi̱traḥ | a̱rya̱mā | varu̍ṇaḥ | sa̱-joṣā̍ḥ |
bhuva̍n | yathā̍ | na̱ḥ | viśve̍ | vṛ̱dhāsa̍ḥ | kara̍n | su̱-sahā̍ | vi̱thu̱ram | na | śava̍ḥ |
preṣṭha̍m | va̱ḥ | ati̍thim | gṛ̱ṇī̱ṣe̱ | a̱gnim | śa̱sti-bhi̍ḥ | tu̱rvaṇi̍ḥ | sa̱-joṣā̍ḥ |
asa̍t | yathā̍ | na̱ḥ | varu̍ṇaḥ | su̱-kī̱rtiḥ | iṣa̍ḥ | ca̱ | pa̱rṣa̱t | a̱ri̱-gū̱rtaḥ | sū̱riḥ |
upa̍ | va̱ḥ | ā | i̱ṣe̱ | nama̍sā | ji̱gī̱ṣā | u̱ṣasā̱naktā̍ | su̱dughā̍-iva | dhe̱nuḥ |
sa̱mā̱ne | aha̍n | vi̱-mimā̍naḥ | a̱rkam | viṣu̍-rūpe | paya̍si | sasmi̍n | ūdha̍n |
u̱ta | na̱ḥ | ahi̍ḥ | bu̱dhnya̍ḥ | maya̍ḥ | ka̱riti̍ kaḥ | śiśu̍m | na | pi̱pyuṣī̍-iva | ve̱ti̱ | sindhu̍ḥ |
yena̍ | napā̍tam | a̱pām | ju̱nāma̍ | ma̱na̱ḥ-juva̍ḥ | vṛṣa̍ṇaḥ | yam | vaha̍nti |
u̱ta | na̱ḥ | ī̱m | tvaṣṭā̍ | ā | ga̱ntu̱ | accha̍ | smat | sū̱ri-bhi̍ḥ | a̱bhi̱-pi̱tve | sa̱-joṣā̍ḥ |
ā | vṛ̱tra̱-hā | indra̍ḥ | ca̱rṣa̱ṇi̱-prāḥ | tu̱viḥ-ta̍maḥ | na̱rām | na̱ḥ | i̱ha | ga̱myā̱ḥ |
u̱ta | na̱ḥ | ī̱m | ma̱taya̍ḥ | aśva̍-yogāḥ | śiśu̍m | na | gāva̍ḥ | taru̍ṇam | ri̱ha̱nti̱ |
tam | ī̱m | gira̍ḥ | jana̍yaḥ | na | patnī̍ḥ | su̱ra̱bhiḥ-ta̍mam | na̱rām | na̱sa̱nta̱ |
u̱ta | na̱ḥ | ī̱m | ma̱ruta̍ḥ | vṛ̱ddha-se̍nāḥ | smat | roda̍sī̱ iti̍ | sa-ma̍nasaḥ | sa̱da̱ntu̱ |
pṛṣa̍t-aśvāsaḥ | a̱vana̍yaḥ | na | rathā̍ḥ | ri̱śāda̍saḥ | mi̱tra̱-yuja̍ḥ | na | de̱vāḥ |
pra | nu | yat | e̱ṣā̱m | ma̱hi̱nā | ci̱ki̱tre | pra | yu̱ñja̱te̱ | pra̱-yuja̍ḥ | te | su̱-vṛ̱kti |
adha̍ | yat | e̱ṣā̱m | su̱-dine̍ | na | śaru̍ḥ | viśva̍m | ā | iri̍ṇam | pru̱ṣā̱yanta̍ | senā̍ḥ |
pro iti̍ | a̱śvinau̍ | ava̍se | kṛ̱ṇu̱dhva̱m | pra | pū̱ṣaṇa̍m | sva-ta̍vasaḥ | hi | santi̍ |
a̱dve̱ṣaḥ | viṣṇu̍ḥ | vāta̍ḥ | ṛ̱bhu̱kṣāḥ | accha̍ | su̱mnāya̍ | va̱vṛ̱tī̱ya̱ | de̱vān |
i̱yam | sā | va̱ḥ | a̱sme iti̍ | dīdhi̍tiḥ | ya̱ja̱trā̱ḥ | a̱pi̱-prāṇī̍ | ca̱ | sada̍nī | ca̱ | bhū̱yā̱ḥ |
ni | yā | de̱veṣu̍ | yata̍te | va̱su̱-yuḥ | vi̱dyāma̍ | i̱ṣam | vṛ̱jana̍m | jī̱ra-dā̍num |
pi̱tum | nu | sto̱ṣa̱m | ma̱haḥ | dha̱rmāṇa̍m | tavi̍ṣīm |
yasya̍ | tri̱taḥ | vi | oja̍sā | vṛ̱tram | vi-pa̍rvam | a̱rdaya̍t |
svādo̱ iti̍ | pito̱ iti̍ | madho̱ iti̍ | pi̱to̱ iti̍ | va̱yam | tvā̱ | va̱vṛ̱ma̱he̱ |
a̱smāka̍m | a̱vi̱tā | bha̱va̱ |
upa̍ | na̱ḥ | pi̱to̱ iti̍ | ā | ca̱ra̱ | śi̱vaḥ | śi̱vābhi̍ḥ | ū̱ti-bhi̍ḥ |
ma̱ya̱ḥ-bhuḥ | a̱dvi̱ṣe̱ṇyaḥ | sakhā̍ | su̱-śeva̍ḥ | adva̍yāḥ |
tava̍ | tye | pi̱to̱ iti̍ | rasā̍ḥ | rajā̍ṁsi | anu̍ | vi-sthi̍tāḥ |
di̱vi | vātā̍ḥ-iva | śri̱tāḥ |
tava̍ | tye | pi̱to̱ iti̍ | dada̍taḥ | tava̍ | svā̱di̱ṣṭha̱ | te | pi̱to̱ iti̍ |
pra | svā̱dmāna̍ḥ | rasā̍nām | tu̱vi̱grīvā̍ḥ-iva | ī̱ra̱te̱ |
tve iti̍ | pi̱to̱ iti̍ | ma̱hānā̍m | de̱vānā̍m | mana̍ḥ | hi̱tam |
akā̍ri | cāru̍ | ke̱tunā̍ | tava̍ | ahi̍m | ava̍sā | a̱va̱dhī̱t |
yat | a̱daḥ | pi̱to̱ iti̍ | aja̍gan | vi̱vasva̍ | parva̍tānām |
atra̍ | ci̱t | na̱ḥ | ma̱dho̱ iti̍ | pi̱to̱ iti̍ | ara̍m | bha̱kṣāya̍ | ga̱myā̱ḥ |
yat | a̱pām | oṣa̍dhīnām | pa̱ri̱ṁśam | ā̱-ri̱śāma̍he |
vātā̍pe | pīva̍ḥ | it | bha̱va̱ |
yat | te̱ | so̱ma̱ | go-ā̍śiraḥ | yava̍-āśiraḥ | bhajā̍mahe |
vātā̍pe | pīva̍ḥ | it | bha̱va̱ |
ka̱ra̱mbhaḥ | o̱ṣa̱dhe̱ | bha̱va̱ | pīva̍ḥ | vṛ̱kkaḥ | u̱dā̱ra̱thiḥ |
vātā̍pe | pīva̍ḥ | it | bha̱va̱ |
tvam | tvā̱ | va̱yam | pi̱to̱ iti̍ | vaca̍ḥ-bhiḥ | gāva̍ḥ | na | ha̱vyā | su̱sū̱di̱ma̱ |
de̱vebhya̍ḥ | tvā̱ | sa̱dha̱-māda̍m | a̱smabhya̍m | tvā̱ | sa̱dha̱-māda̍m |
sam-i̍ddhaḥ | a̱dya | rā̱ja̱si̱ | de̱vaḥ | de̱vaiḥ | sa̱ha̱sra̱-ji̱t |
dū̱taḥ | ha̱vyā | ka̱viḥ | va̱ha̱ |
tanū̍-napāt | ṛ̱tam | ya̱te | madhvā̍ | ya̱jñaḥ | sam | a̱jya̱te̱ |
dadha̍t | sa̱ha̱sriṇī̍ḥ | iṣa̍ḥ |
ā̱-juhvā̍naḥ | na̱ḥ | īḍya̍ḥ | de̱vān | ā | va̱kṣi̱ | ya̱jñiyā̍n |
agne̍ | sa̱ha̱sra̱-sāḥ | a̱si̱ |
prā̱cīna̍m | ba̱rhiḥ | oja̍sā | sa̱hasra̍-vīram | a̱stṛ̱ṇa̱n |
yatra̍ | ā̱di̱tyā̱ḥ | vi̱-rāja̍tha |
vi̱-rāṭ | sa̱m-rāṭ | vi̱-bhvīḥ | pra̱-bhvīḥ | ba̱hvīḥ | ca̱ | bhūya̍sīḥ | ca̱ | yāḥ |
dura̍ḥ | ghṛ̱tāni̍ | a̱kṣa̱ra̱n |
su̱ru̱kme iti̍ su̱-ru̱kme | hi | su̱-peśa̍sā | adhi̍ | śri̱yā | vi̱-rāja̍taḥ |
u̱ṣasau̍ | ā | i̱ha | sī̱da̱tā̱m |
pra̱tha̱mā | hi | su̱-vāca̍sā | hotā̍rā | daivyā̍ | ka̱vī iti̍ |
ya̱jñam | na̱ḥ | ya̱kṣa̱tā̱m | i̱mam |
bhāra̍ti | iḻe̍ | sara̍svati | yāḥ | va̱ḥ | sarvā̍ḥ | u̱pa̱-bru̱ve |
tāḥ | na̱ḥ | co̱da̱ya̱ta̱ | śri̱ye |
tvaṣṭā̍ | rū̱pāṇi̍ | hi | pra̱-bhuḥ | pa̱śūn | viśvā̍n | sa̱m-ā̱na̱je |
teṣā̍m | na̱ḥ | sphā̱tim | ā | ya̱ja̱ |
upa̍ | tmanyā̍ | va̱na̱spa̱te̱ | pātha̍ḥ | de̱vebhya̍ḥ | sṛ̱ja̱ |
a̱gniḥ | ha̱vyāni̍ | si̱sva̱da̱t |
pu̱ra̱ḥ-gāḥ | a̱gniḥ | de̱vānā̍m | gā̱ya̱treṇa̍ | sam | a̱jya̱te̱ |
svāhā̍-kṛtīṣu | ro̱ca̱te̱ |
agne̍ | naya̍ | su̱-pathā̍ | rā̱ye | a̱smān | viśvā̍ni | de̱va̱ | va̱yunā̍ni | vi̱dvān |
yu̱yo̱dhi | a̱smat | ju̱hu̱rā̱ṇam | ena̍ḥ | bhūyi̍ṣṭhām | te̱ | nama̍ḥ-uktim | vi̱dhe̱ma̱ |
agne̍ | tvam | pā̱ra̱ya̱ | navya̍ḥ | a̱smān | sva̱sti-bhi̍ḥ | ati̍ | du̱ḥ-gāṇi̍ | viśvā̍ |
pūḥ | ca̱ | pṛ̱thvī | ba̱hu̱lā | na̱ḥ | u̱rvī | bhava̍ | to̱kāya̍ | tana̍yāya | śam | yoḥ |
agne̍ | tvam | a̱smat | yu̱yo̱dhi̱ | amī̍vāḥ | ana̍gni-trāḥ | a̱bhi | ama̍nta | kṛ̱ṣṭīḥ |
puna̍ḥ | a̱smabhya̍m | su̱vi̱tāya̍ | de̱va̱ | kṣām | viśve̍bhiḥ | a̱mṛte̍bhiḥ | ya̱ja̱tra̱ |
pā̱hi | na̱ḥ | a̱gne̱ | pā̱yu-bhi̍ḥ | aja̍sraiḥ | u̱ta | pri̱ye | sada̍ne | ā | śu̱śu̱kvān |
mā | te̱ | bha̱yam | ja̱ri̱tāra̍m | ya̱vi̱ṣṭha̱ | nū̱nam | vi̱da̱t | mā | a̱pa̱ram | sa̱ha̱sva̱ḥ |
mā | na̱ḥ | a̱gne̱ | ava̍ | sṛ̱ja̱ḥ | a̱ghāya̍ | a̱vi̱ṣyave̍ | ri̱pave̍ | du̱cchunā̍yai |
mā | da̱tvate̍ | daśa̍te | mā | a̱date̍ | na̱ḥ | mā | riṣa̍te | sa̱ha̱sā̱-va̱n | parā̍ | dā̱ḥ |
vi | gha̱ | tvā-vā̍n | ṛ̱ta̱-jā̱ta̱ | ya̱ṁsa̱t | gṛ̱ṇa̱naḥ | a̱gne̱ | ta̱nve̍ | varū̍tham |
viśvā̍t | ri̱ri̱kṣoḥ | u̱ta | vā̱ | ni̱ni̱tsoḥ | a̱bhi̱-hrutā̍m | asi̍ | hi | de̱va̱ | vi̱ṣpaṭ |
tvam | tām | a̱gne̱ | u̱bhayā̍n | vi | vi̱dvān | veṣi̍ | pra̱-pi̱tve | manu̍ṣaḥ | ya̱ja̱tra̱ |
a̱bhi̱-pi̱tve | mana̍ve | śāsya̍ḥ | bhū̱ḥ | ma̱rmṛ̱jenya̍ḥ | u̱śik-bhi̍ḥ | na | a̱kraḥ |
avo̍cāma | ni̱-vaca̍nāni | a̱smi̱n | māna̍sya | sū̱nuḥ | sa̱ha̱sā̱ne | a̱gnau |
va̱yam | sa̱hasra̍m | ṛṣi̍-bhiḥ | sa̱ne̱ma̱ | vi̱dyāma̍ | i̱ṣam | vṛ̱jana̍m | jī̱ra-dā̍num |
a̱na̱rvāṇa̍m | vṛ̱ṣa̱bham | ma̱ndra-ji̍hvam | bṛha̱spati̍m | va̱rdha̱ya̱ | navya̍m | a̱rkaiḥ |
gā̱thā̱nya̍ḥ | su̱-ruca̍ḥ | yasya̍ | de̱vāḥ | ā̱-śṛ̱ṇvanti̍ | nava̍mānasya | martā̍ḥ |
tam | ṛ̱tviyā̍ḥ | upa̍ | vāca̍ḥ | sa̱ca̱nte̱ | sarga̍ḥ | na | yaḥ | de̱va̱-ya̱tām | asa̍rji |
bṛha̱spati̍ḥ | saḥ | hi | añja̍ḥ | varā̍ṁsi | vi-bhvā̍ | abha̍vat | sam | ṛ̱te | mā̱ta̱riśvā̍ |
upa̍-stutim | nama̍saḥ | ut-ya̍tim | ca̱ | śloka̍m | ya̱ṁsa̱t | sa̱vi̱tā-i̍va | pra | bā̱hū iti̍ |
a̱sya | kratvā̍ | a̱ha̱nya̍ḥ | yaḥ | asti̍ | mṛ̱gaḥ | na | bhī̱maḥ | a̱ra̱kṣasa̍ḥ | tuvi̍ṣmān |
a̱sya | śloka̍ḥ | di̱vi | ī̱ya̱te̱ | pṛ̱thi̱vyām | atya̍ḥ | na | ya̱ṁsa̱t | ya̱kṣa̱-bhṛt | vi-ce̍tāḥ |
mṛ̱gāṇā̍m | na | he̱taya̍ḥ | yanti̍ | ca̱ | i̱māḥ | bṛha̱spate̍ḥ | ahi̍-māyān | a̱bhi | dyūn |
ye | tvā̱ | de̱va̱ | u̱sri̱kam | manya̍mānāḥ | pā̱pāḥ | bha̱dram | u̱pa̱-jīva̍nti | pa̱jrāḥ |
na | du̱ḥ-dhye̍ | anu̍ | da̱dā̱si̱ | vā̱mam | bṛha̍spate | caya̍se | it | piyā̍rum |
su̱-praitu̍ḥ | su̱-yava̍saḥ | na | panthā̍ḥ | du̱ḥ-ni̱yantu̍ḥ | pari̍-prītaḥ | na | mi̱traḥ |
a̱na̱rvāṇa̍ḥ | a̱bhi | ye | cakṣa̍te | na̱ḥ | api̍-vṛtāḥ | a̱pa̱-ū̱rṇu̱vanta̍ḥ | a̱sthu̱ḥ |
sam | yam | stubha̍ḥ | a̱vana̍yaḥ | na | yanti̍ | sa̱mu̱dram | na | sra̱vata̍ḥ | rodha̍-cakrāḥ |
saḥ | vi̱dvān | u̱bhaya̍m | ca̱ṣṭe̱ | a̱ntaḥ | bṛha̱spati̍ḥ | tara̍ḥ | āpa̍ḥ | ca̱ | gṛdhra̍ḥ |
e̱va | ma̱haḥ | tu̱vi̱-jā̱taḥ | tuvi̍ṣmān | bṛha̱spati̍ḥ | vṛ̱ṣa̱bhaḥ | dhā̱yi̱ | de̱vaḥ |
saḥ | na̱ḥ | stu̱taḥ | vī̱ra-va̍t | dhā̱tu̱ | go-ma̍t | vi̱dyāma̍ | i̱ṣam | vṛ̱jana̍m | jī̱ra-dā̍num |
kaṅka̍taḥ | na | kaṅka̍taḥ | atho̱ iti̍ | sa̱tī̱na-ka̍ṅkataḥ |
dvau | iti̍ | pluṣī̱ iti̍ | iti̍ | ni | a̱dṛṣṭā̍ḥ | a̱li̱psa̱ta̱ |
a̱dṛṣṭā̍n | ha̱nti̱ | ā̱-ya̱tī | atho̱ iti̍ | ha̱nti̱ | pa̱rā̱-ya̱tī |
atho̱ iti̍ | a̱va̱-ghna̱tī | ha̱nti̱ | atho̱ iti̍ | pi̱na̱ṣṭi̱ | pi̱ṁṣa̱tī |
śa̱rāsa̍ḥ | kuśa̍rāsaḥ | da̱rbhāsa̍ḥ | sai̱ryāḥ | u̱ta |
mau̱ñjāḥ | a̱dṛṣṭā̍ḥ | vai̱ri̱ṇāḥ | sarve̍ | sā̱kam | ni | a̱li̱psa̱ta̱ |
ni | gāva̍ḥ | go̱-sthe | a̱sa̱da̱n | ni | mṛ̱gāsa̍ḥ | a̱vi̱kṣa̱ta̱ |
ni | ke̱tava̍ḥ | janā̍nām | ni | a̱dṛṣṭā̍ḥ | a̱li̱psa̱ta̱ |
e̱te | ū̱m̐ iti̍ | tye | prati̍ | a̱dṛ̱śra̱n | pra̱-do̱ṣam | taska̍rāḥ-iva |
adṛ̍ṣṭāḥ | viśva̍-dṛṣṭāḥ | prati̍-buddhāḥ | a̱bhū̱ta̱na̱ |
dyauḥ | va̱ḥ | pi̱tā | pṛ̱thi̱vī | mā̱tā | soma̍ḥ | bhrātā̍ | adi̍tiḥ | svasā̍ |
adṛ̍ṣṭāḥ | viśva̍-dṛṣṭāḥ | tiṣṭha̍ta | i̱laya̍ta | su | ka̱m |
ye | aṁsyā̍ḥ | ye | aṅgyā̍ḥ | sū̱cīkā̍ḥ | ye | pra̱-ka̱ṅka̱tāḥ |
adṛ̍ṣṭāḥ | kim | ca̱na | i̱ha | va̱ḥ | sarve̍ | sā̱kam | ni | ja̱sya̱ta̱ |
ut | pu̱rastā̍t | sūrya̍ḥ | e̱ti̱ | vi̱śva-dṛ̍ṣṭaḥ | a̱dṛ̱ṣṭa̱-hā |
a̱dṛṣṭā̍n | sarvā̍n | ja̱mbhaya̍n | sarvā̍ḥ | ca̱ | yā̱tu̱-dhā̱nya̍ḥ |
ut | a̱pa̱pta̱t | a̱sau | sūrya̍ḥ | pu̱ru | viśvā̍ni | jūrva̍n |
ā̱di̱tyaḥ | parva̍tebhyaḥ | vi̱śva-dṛ̍ṣṭaḥ | a̱dṛ̱ṣṭa̱-hā |
sūrye̍ | vi̱ṣam | ā | sa̱jā̱mi̱ | dṛti̍m | surā̍-vataḥ | gṛ̱he |
saḥ | ci̱t | nu | na | ma̱rā̱ti̱ | no iti̍ | va̱yam | ma̱rā̱ma̱ | ā̱re | a̱sya̱ | yoja̍nam | ha̱ri̱-sthāḥ | madhu̍ | tvā̱ | ma̱dhu̱lā | ca̱kā̱ra̱ |
i̱ya̱tti̱kā | śa̱ku̱nti̱kā | sa̱kā | ja̱ghā̱sa̱ | te̱ | vi̱ṣam |
so iti̍ | ci̱t | nu | na | ma̱rā̱ti̱ | no iti̍ | va̱yam | ma̱rā̱ma̱ | ā̱re | a̱sya̱ | yoja̍nam | ha̱ri̱-sthāḥ | madhu̍ | tvā̱ | ma̱dhu̱lā | ca̱kā̱ra̱ |
triḥ | sa̱pta | vi̱ṣpu̱li̱ṅga̱kāḥ | vi̱ṣasya̍ | puṣya̍m | a̱kṣa̱n |
tāḥ | ci̱t | nu | na | ma̱ra̱nti̱ | no iti̍ | va̱yam | ma̱rā̱ma̱ | ā̱re | a̱sya̱ | yoja̍nam | ha̱ri̱-sthāḥ | madhu̍ | tvā̱ | ma̱dhu̱lā | ca̱kā̱ra̱ |
na̱vā̱nām | na̱va̱tī̱nām | vi̱ṣasya̍ | ropu̍ṣīṇām |
sarvā̍sām | a̱gra̱bha̱m | nāma̍ | ā̱re | a̱sya̱ | yoja̍nam | ha̱ri̱-sthāḥ | madhu̍ | tvā̱ | ma̱dhu̱lā | ca̱kā̱ra̱ |
triḥ | sa̱pta | ma̱yū̱rya̍ḥ | sa̱pta | svasā̍raḥ | a̱gruva̍ḥ |
tāḥ | te̱ | vi̱ṣam | vi | ja̱bhri̱re̱ | u̱da̱kam | ku̱mbhinī̍ḥ-iva |
i̱ya̱tta̱kaḥ | ku̱ṣu̱mbha̱kaḥ | ta̱kam | bhi̱na̱dmi̱ | aśma̍nā |
tata̍ḥ | vi̱ṣam | pra | va̱vṛ̱te̱ | parā̍cīḥ | anu̍ | sa̱m-vata̍ḥ |
ku̱ṣu̱mbha̱kaḥ | tat | a̱bra̱vī̱t | gi̱reḥ | pra̱-va̱rta̱mā̱na̱kaḥ |
vṛści̍kasya | a̱ra̱sam | vi̱ṣam | a̱ra̱sam | vṛ̱ści̱ka̱ | te̱ | vi̱ṣam |
tvam | a̱gne̱ | dyu-bhi̍ḥ | tvam | ā̱śu̱śu̱kṣaṇi̍ḥ | tvam | a̱t-bhyaḥ | tvam | aśma̍naḥ | pari̍ |
tvam | vane̍bhyaḥ | tvam | oṣa̍dhībhyaḥ | tvam | nṛ̱ṇām | nṛ̱-pa̱te̱ | jā̱ya̱se̱ | śuci̍ḥ |
tava̍ | a̱gne̱ | ho̱tram | tava̍ | po̱tram | ṛ̱tviya̍m | tava̍ | ne̱ṣṭram | tvam | a̱gnit | ṛ̱ta̱-ya̱taḥ |
tava̍ | pra̱-śā̱stram | tvam | a̱dhva̱ri̱-ya̱si̱ | bra̱hmā | ca̱ | asi̍ | gṛ̱ha-pa̍tiḥ | ca̱ | na̱ḥ | dame̍ |
tvam | a̱gne̱ | indra̍ḥ | vṛ̱ṣa̱bhaḥ | sa̱tām | a̱si̱ | tvam | viṣṇu̍ḥ | u̱ru̱-gā̱yaḥ | na̱ma̱sya̍ḥ |
tvam | bra̱hmā | ra̱yi̱-vit | bra̱hma̱ṇa̱ḥ | pa̱te̱ | tvam | vi̱dha̱rta̱riti̍ vi-dhartaḥ | sa̱ca̱se̱ | pura̍m-dhyā |
tvam | a̱gne̱ | rājā̍ | varu̍ṇaḥ | dhṛ̱ta-vra̍taḥ | tvam | mi̱traḥ | bha̱va̱si̱ | da̱smaḥ | īḍya̍ḥ |
tvam | a̱rya̱mā | sat-pa̍tiḥ | yasya̍ | sa̱m-bhuja̍m | tvam | aṁśa̍ḥ | vi̱dathe̍ | de̱va̱ | bhā̱ja̱yuḥ |
tvam | a̱gne̱ | tvaṣṭā̍ | vi̱dha̱te | su̱-vīrya̍m | tava̍ | gnāva̍ḥ | mi̱tra̱-ma̱ha̱ḥ | sa̱-jā̱tya̍m |
tvam | ā̱śu̱-hemā̍ | ra̱ri̱ṣe̱ | su̱-aśvya̍m | tvam | na̱rām | śardha̍ḥ | a̱si̱ | pu̱ru̱-vasu̍ḥ |
tvam | a̱gne̱ | ru̱draḥ | asu̍raḥ | ma̱haḥ | di̱vaḥ | tvam | śardha̍ḥ | māru̍tam | pṛ̱kṣaḥ | ī̱śi̱ṣe̱ |
tvam | vātai̍ḥ | a̱ru̱ṇaiḥ | yā̱si̱ | śa̱m-ga̱yaḥ | tvam | pū̱ṣā | vi̱dha̱taḥ | pā̱si̱ | nu | tmanā̍ |
tvam | a̱gne̱ | dra̱vi̱ṇa̱ḥ-dāḥ | a̱ra̱m-kṛte̍ | tvam | de̱vaḥ | sa̱vi̱tā | ra̱tna̱-dhāḥ | a̱si̱ |
tvam | bhaga̍ḥ | nṛ̱-pa̱te̱ | vasva̍ḥ | ī̱śi̱ṣe̱ | tvam | pā̱yuḥ | dame̍ | yaḥ | te̱ | avi̍dhat |
tvām | a̱gne̱ | dame̍ | ā | vi̱śpati̍m | viśa̍ḥ | tvām | rājā̍nam | su̱-vi̱datra̍m | ṛ̱ñja̱te̱ |
tvam | viśvā̍ni | su̱-a̱nī̱ka̱ | pa̱tya̱se̱ | tvam | sa̱hasrā̍ṇi | śa̱tā | daśa̍ | prati̍ |
tvām | a̱gne̱ | pi̱tara̍m | i̱ṣṭi-bhi̍ḥ | nara̍ḥ | tvām | bhrā̱trāya̍ | śamyā̍ | ta̱nū̱-ruca̍m |
tvam | pu̱traḥ | bha̱va̱si̱ | yaḥ | te̱ | avi̍dhat | tvam | sakhā̍ | su̱-śeva̍ḥ | pā̱si̱ | ā̱-dhṛṣa̍ḥ |
tvam | a̱gne̱ | ṛ̱bhuḥ | ā̱ke | na̱ma̱sya̍ḥ | tvam | vāja̍sya | kṣu̱-mata̍ḥ | rā̱yaḥ | ī̱śi̱ṣe̱ |
tvam | vi | bhā̱si̱ | anu̍ | dha̱kṣi̱ | dā̱vane̍ | tvam | vi̱-śikṣu̍ḥ | a̱si̱ | ya̱jñam | ā̱-tani̍ḥ |
tvam | a̱gne̱ | adi̍tiḥ | de̱va̱ | dā̱śuṣe̍ | tvam | hotrā̍ | bhāra̍tī | va̱rdha̱se̱ | gi̱rā |
tvam | iḻā̍ | śa̱ta-hi̍mā | a̱si̱ | dakṣa̍se | tvam | vṛ̱tra̱-hā | va̱su̱-pa̱te̱ | sara̍svatī |
tvam | a̱gne̱ | su-bhṛ̍taḥ | u̱t-ta̱mam | vaya̍ḥ | tava̍ | spā̱rhe | varṇe̍ | ā | sa̱m-dṛśi̍ | śriya̍ḥ |
tvam | vāja̍ḥ | pra̱-tara̍ṇaḥ | bṛ̱han | a̱si̱ | tvam | ra̱yiḥ | ba̱hu̱laḥ | vi̱śvata̍ḥ | pṛ̱thuḥ |
tvām | a̱gne̱ | ā̱di̱tyāsa̍ḥ | ā̱sya̍m | tvām | ji̱hvām | śuca̍yaḥ | ca̱kri̱re̱ | ka̱ve̱ |
tvām | rā̱ti̱-sāca̍ḥ | a̱dhva̱reṣu̍ | sa̱ści̱re̱ | tve iti̍ | de̱vāḥ | ha̱viḥ | a̱da̱nti̱ | ā-hu̍tam |
tve iti̍ | a̱gne̱ | viśve̍ | a̱mṛtā̍saḥ | a̱druha̍ḥ | ā̱sā | de̱vāḥ | ha̱viḥ | a̱da̱nti̱ | ā-hu̍tam |
tvayā̍ | martā̍saḥ | sva̱da̱nte̱ | ā̱-su̱tim | tvam | garbha̍ḥ | vī̱rudhā̍m | ja̱jñi̱ṣe̱ | śuci̍ḥ |
tvam | tān | sam | ca̱ | prati̍ | ca̱ | a̱si̱ | ma̱jmanā̍ | agne̍ | su̱-jā̱ta̱ | pra | ca̱ | de̱va̱ | ri̱cya̱se̱ |
pṛ̱kṣaḥ | yat | atra̍ | ma̱hi̱nā | vi | te̱ | bhuva̍t | anu̍ | dyāvā̍pṛthi̱vī iti̍ | roda̍sī̱ iti̍ | u̱bhe iti̍ |
ye | sto̱tṛ-bhya̍ḥ | go-a̍grām | aśva̍-peśasam | agne̍ | rā̱tim | u̱pa̱-sṛ̱janti̍ | sū̱raya̍ḥ |
a̱smān | ca̱ | tān | ca̱ | pra | hi | neṣi̍ | vasya̍ḥ | ā | bṛ̱hat | va̱de̱ma̱ | vi̱dathe̍ | su̱-vīrā̍ḥ |
ya̱jñena̍ | va̱rdha̱ta̱ | jā̱ta-ve̍dasam | a̱gnim | ya̱ja̱dhva̱m | ha̱viṣā̍ | tanā̍ | gi̱rā |
sa̱m-i̱dhā̱nam | su̱-pra̱yasa̍m | sva̍ḥ-naram | dyu̱kṣam | hotā̍ram | vṛ̱jane̍ṣu | dhū̱ḥ-sada̍m |
a̱bhi | tvā̱ | naktī̍ḥ | u̱ṣasa̍ḥ | va̱vā̱śi̱re̱ | agne̍ | va̱tsam | na | svasa̍reṣu | dhe̱nava̍ḥ |
di̱vaḥ-i̍va | it | a̱ra̱tiḥ | mānu̍ṣā | yu̱gā | ā | kṣapa̍ḥ | bhā̱si̱ | pu̱ru̱-vā̱ra̱ | sa̱m-yata̍ḥ |
taṁ | de̱vāḥ | bu̱dhne | raja̍saḥ | su̱-daṁsa̍sam | di̱vaḥpṛ̍thi̱vyoḥ | a̱ra̱tim | ni | e̱ri̱re̱ |
ratha̍m-iva | vedya̍m | śu̱kra-śo̍ciṣam | a̱gnim | mi̱tram | na | kṣi̱tiṣu̍ | pra̱-śaṁsya̍m |
tam | u̱kṣamā̍ṇam | raja̍si | sve | ā | dame̍ | ca̱ndram-i̍va | su̱-ruca̍m | hvā̱re | ā | da̱dhu̱ḥ |
pṛśnyā̍ḥ | pa̱ta̱ram | ci̱taya̍ntam | a̱kṣa-bhi̍ḥ | pā̱thaḥ | na | pā̱yum | jana̍sī̱ iti̍ | u̱bhe iti̍ | anu̍ |
saḥ | hotā̍ | viśva̍m | pari̍ | bhū̱tu̱ | a̱dhva̱ram | tam | ū̱m̐ iti̍ | ha̱vyaiḥ | manu̍ṣaḥ | ṛ̱ñja̱te̱ | gi̱rā |
hi̱ri̱-śi̱praḥ | vṛ̱dha̱sā̱nāsu̍ | jarbhu̍rat | dyauḥ | na | stṛ-bhi̍ḥ | ci̱ta̱ya̱t | roda̍sī̱ iti̍ | anu̍ |
saḥ | na̱ḥ | re̱vat | sa̱m-i̱dhā̱naḥ | sva̱staye̍ | sa̱m-da̱da̱svān | ra̱yim | a̱smāsu̍ | dī̱di̱hi̱ |
ā | na̱ḥ | kṛ̱ṇu̱ṣva̱ | su̱vi̱tāya̍ | roda̍sī̱ iti̍ | agne̍ | ha̱vyā | manu̍ṣaḥ | de̱va̱ | vī̱taye̍ |
dāḥ | na̱ḥ | a̱gne̱ | bṛ̱ha̱taḥ | dāḥ | sa̱ha̱sriṇa̍ḥ | du̱raḥ | na | vāja̍m | śrutyai̍ | apa̍ | vṛ̱dhi̱ |
prācī̱ iti̍ | dyāvā̍pṛthi̱vī iti̍ | brahma̍ṇā | kṛ̱dhi̱ | sva̍ḥ | na | śu̱kram | u̱ṣasa̍ḥ | vi | di̱dyu̱ta̱ḥ |
saḥ | i̱dhā̱naḥ | u̱ṣasa̍ḥ | rāmyā̍ḥ | anu̍ | sva̍ḥ | na | dī̱de̱t | a̱ru̱ṣeṇa̍ | bhā̱nunā̍ |
hotrā̍bhiḥ | a̱gniḥ | manu̍ṣaḥ | su̱-a̱dhva̱raḥ | rājā̍ | vi̱śām | ati̍thiḥ | cāru̍ḥ | ā̱yave̍ |
e̱va | na̱ḥ | a̱gne̱ | a̱mṛte̍ṣu | pū̱rvya̱ | dhīḥ | pī̱pā̱ya̱ | bṛ̱hat-di̍veṣu | mānu̍ṣā |
duhā̍nā | dhe̱nuḥ | vṛ̱jane̍ṣu | kā̱rave̍ | tmanā̍ | śa̱tina̍m | pu̱ru̱-rūpa̍m | i̱ṣaṇi̍ |
va̱yam | a̱gne̱ | arva̍tā | vā | su̱-vīrya̍m | brahma̍ṇā | vā | ci̱ta̱ye̱ma̱ | janā̍n | ati̍ |
a̱smāka̍m | dyu̱mnam | adhi̍ | pañca̍ | kṛ̱ṣṭiṣu̍ | u̱ccā | sva̍ḥ | na | śu̱śu̱cī̱ta̱ | du̱stara̍m |
saḥ | na̱ḥ | bo̱dhi̱ | sa̱ha̱sya̱ | pra̱-śaṁsya̍ḥ | yasmi̍n | su̱-jā̱tāḥ | i̱ṣaya̍nta | sū̱raya̍ḥ |
yam | a̱gne̱ | ya̱jñam | u̱pa̱-yanti̍ | vā̱jina̍ḥ | nitye̍ | to̱ke | dī̱di̱-vāṁsa̍m | sve | dame̍ |
u̱bhayā̍saḥ | jā̱ta̱-ve̱da̱ḥ | syā̱ma̱ | te̱ | sto̱tāra̍ḥ | a̱gne̱ | sū̱raya̍ḥ | ca̱ | śarma̍ṇi |
vasva̍ḥ | rā̱yaḥ | pu̱ru̱-ca̱ndrasya̍ | bhūya̍saḥ | pra̱jā-va̍taḥ | su̱-a̱pa̱tyasya̍ | śa̱gdhi̱ | na̱ḥ |
ye | sto̱tṛ-bhya̍ḥ | go-a̍grām | aśva̍-peśasam | agne̍ | rā̱tim | u̱pa̱-sṛ̱janti̍ | sū̱raya̍ḥ |
a̱smān | ca̱ | tān | ca̱ | pra | hi | neṣi̍ | vasya̍ḥ | ā | bṛ̱hat | va̱de̱ma̱ | vi̱dathe̍ | su̱-vīrā̍ḥ |
sam-i̍ddhaḥ | a̱gniḥ | ni-hi̍taḥ | pṛ̱thi̱vyām | pra̱tyaṅ | viśvā̍ni | bhuva̍nāni | a̱sthā̱t |
hotā̍ | pā̱va̱kaḥ | pra̱-diva̍ḥ | su̱-me̱dhāḥ | de̱vaḥ | de̱vān | ya̱ja̱tu̱ | a̱gniḥ | arha̍n |
narā̱śaṁsa̍ḥ | prati̍ | dhāmā̍ni | a̱ñjan | ti̱sraḥ | diva̍ḥ | prati̍ | ma̱hnā | su̱-a̱rciḥ |
ghṛ̱ta̱-pruṣā̍ | mana̍sā | ha̱vyam | u̱ndan | mū̱rdhan | ya̱jñasya̍ | sam | a̱na̱ktu̱ | de̱vān |
ī̱ḻi̱taḥ | a̱gne̱ | mana̍sā | na̱ḥ | arha̍n | de̱vān | ya̱kṣi̱ | mānu̍ṣāt | pūrva̍ḥ | a̱dya |
saḥ | ā | va̱ha̱ | ma̱rutā̍m | śardha̍ḥ | acyu̍tam | indra̍m | na̱ra̱ḥ | ba̱rhi̱-sada̍m | ya̱ja̱dhva̱m |
deva̍ | ba̱rhi̱ḥ | vardha̍mānam | su̱-vīra̍m | stī̱rṇam | rā̱ye | su̱-bhara̍m | vedī̱ iti̍ | a̱syām |
ghṛ̱tena̍ | a̱ktam | va̱sa̱va̱ḥ | sī̱da̱ta̱ | i̱dam | viśve̍ | de̱vā̱ḥ | ā̱di̱tyā̱ḥ | ya̱jñiyā̍saḥ |
vi | śra̱ya̱ntā̱m | u̱rvi̱yā | hū̱yamā̍nāḥ | dvāra̍ḥ | de̱vīḥ | su̱pra̱-a̱ya̱nāḥ | nama̍ḥ-bhiḥ |
vyaca̍svatīḥ | vi | pra̱tha̱ntā̱m | a̱ju̱ryāḥ | varṇa̍m | pu̱nā̱nāḥ | ya̱śasa̍m | su̱-vīra̍m |
sā̱dhu | apā̍ṁsi | sa̱natā̍ | na̱ḥ | u̱kṣi̱te iti̍ | u̱ṣasā̱naktā̍ | va̱yyā̍-iva | ra̱ṇvi̱te iti̍ |
tantu̍m | ta̱tam | sa̱ṁvaya̍ntī̱ iti̍ sa̱m-vaya̍ntī | sa̱mī̱cī iti̍ sa̱m-ī̱cī | ya̱jñasya̍ | peśa̍ḥ | su̱dughe̱ iti̍ su̱-dughe̍ | paya̍svatī̱ iti̍ |
daivyā̍ | hotā̍rā | pra̱tha̱mā | vi̱duḥ-ta̍rā | ṛ̱ju | ya̱kṣa̱ta̱ḥ | sam | ṛ̱cā | va̱puḥ-ta̍rā |
de̱vān | yaja̍ntau | ṛ̱tu̱-thā | sam | a̱ñja̱ta̱ḥ | nābhā̍ | pṛ̱thi̱vyāḥ | adhi̍ | sānu̍ṣu | tri̱ṣu |
sara̍svatī | sā̱dhaya̍ntī | dhiya̍m | na̱ḥ | iḻā̍ | de̱vī | bhāra̍tī | vi̱śva-tū̍rtiḥ |
ti̱sraḥ | de̱vīḥ | sva̱dhayā̍ | ba̱rhiḥ | ā | i̱dam | acchi̍dram | pā̱ntu̱ | śa̱ra̱ṇam | ni̱-sadya̍ |
pi̱śaṅga̍-rūpaḥ | su̱-bhara̍ḥ | va̱ya̱ḥ-dhāḥ | śru̱ṣṭī | vī̱raḥ | jā̱ya̱te̱ | de̱va-kā̍maḥ |
pra̱-jām | tvaṣṭā̍ | vi | sya̱tu̱ | nābhi̍m | a̱sme iti̍ | atha̍ | de̱vānā̍m | api̍ | e̱tu̱ | pātha̍ḥ |
vana̱spati̍ḥ | a̱va̱-sṛ̱jan | upa̍ | sthā̱t | a̱gniḥ | ha̱viḥ | sū̱da̱yā̱ti̱ | pra | dhī̱bhiḥ |
tridhā̍ | sam-a̍ktam | na̱ya̱tu̱ | pra̱-jā̱nan | de̱vebhya̍ḥ | daivya̍ḥ | śa̱mi̱tā | upa̍ | ha̱vyam |
ghṛ̱tam | mi̱mi̱kṣe̱ | ghṛ̱tam | a̱sya̱ | yoni̍ḥ | ghṛ̱te | śri̱taḥ | ghṛ̱tam | ū̱m̐ iti̍ | a̱sya̱ | dhāma̍ |
a̱nu̱-sva̱dham | ā | va̱ha̱ | mā̱daya̍sva | svāhā̍-kṛtam | vṛ̱ṣa̱bha̱ | va̱kṣi̱ | ha̱vyam |
hu̱ve | va̱ḥ | su̱-dyotmā̍nam | su̱-vṛ̱ktim | vi̱śām | a̱gnim | ati̍thim | su̱-pra̱yasa̍m |
mi̱traḥ-i̍va | yaḥ | di̱dhi̱ṣāyya̍ḥ | bhūt | de̱vaḥ | ā-de̍ve | jane̍ | jā̱ta-ve̍dāḥ |
i̱mam | vi̱dhanta̍ḥ | a̱pām | sa̱dha-sthe̍ | dvi̱tā | a̱da̱dhu̱ḥ | bhṛga̍vaḥ | vi̱kṣu | ā̱yoḥ |
e̱ṣaḥ | viśvā̍ni | a̱bhi | a̱stu̱ | bhūma̍ | de̱vānā̍m | a̱gniḥ | a̱ra̱tiḥ | jī̱ra-a̍śvaḥ |
a̱gnim | de̱vāsa̍ḥ | mānu̍ṣīṣu | vi̱kṣu | pri̱yam | dhu̱ḥ | kṣe̱ṣyanta̍ḥ | na | mi̱tram |
saḥ | dī̱da̱ya̱t | u̱śa̱tīḥ | ūrmyā̍ḥ | ā | da̱kṣāyya̍ḥ | yaḥ | dāsva̍te | dame̍ | ā |
a̱sya | ra̱ṇvā | svasya̍-iva | pu̱ṣṭiḥ | sam-dṛ̍ṣṭiḥ | a̱sya̱ | hi̱yā̱nasya̍ | dhakṣo̍ḥ |
vi | yaḥ | bhari̍bhrat | oṣa̍dhīṣu | ji̱hvām | atya̍ḥ | na | rathya̍ḥ | do̱dha̱vī̱ti̱ | vārā̍n |
ā | yat | me̱ | abhva̍m | va̱nada̍ḥ | pana̍nta | u̱śik-bhya̍ḥ | na | a̱mi̱mī̱ta̱ | varṇa̍m |
saḥ | ci̱treṇa̍ | ci̱ki̱te̱ | ram-su̍ | bhā̱sā | ju̱ju̱rvān | yaḥ | muhu̍ḥ | ā | yuvā̍ | bhūt |
ā | yaḥ | vanā̍ | ta̱tṛ̱ṣā̱ṇaḥ | na | bhāti̍ | vāḥ | na | pa̱thā | rathyā̍-iva | svā̱nī̱t |
kṛ̱ṣṇa-a̍dhvā | tapu̍ḥ | ra̱ṇvaḥ | ci̱ke̱ta̱ | dyauḥ-i̍va | smaya̍mānaḥ | nabha̍ḥ-bhiḥ |
saḥ | yaḥ | vi | asthā̍t | a̱bhi | dhakṣa̍t | u̱rvīṁ | pa̱śuḥ | na | e̱ti̱ | sva̱-yuḥ | ago̍pāḥ |
a̱gniḥ | śo̱ciṣmā̍n | a̱ta̱sāni̍ | u̱ṣṇan | kṛ̱ṣṇa-vya̍thiḥ | a̱sva̱da̱ya̱t | na | bhūma̍ |
nu | te̱ | pūrva̍sya | ava̍saḥ | adhi̍-itau | tṛ̱tīye̍ | vi̱dathe̍ | manma̍ | śa̱ṁsi̱ |
a̱sme iti̍ | a̱gne̱ | sa̱ṁyat-vī̍ram | bṛ̱hanta̍m | kṣu̱-manta̍m | vāja̍m | su̱-a̱pa̱tyam | ra̱yim | dā̱ḥ |
tvayā̍ | yathā̍ | gṛ̱tsa̱-ma̱dāsa̍ḥ | a̱gne̱ | guhā̍ | va̱nvanta̍ḥ | upa̍rān | a̱bhi | syuriti̱ syuḥ |
su̱-vīrā̍saḥ | a̱bhi̱mā̱ti̱-saha̍ḥ | smat | sū̱ri-bhya̍ḥ | gṛ̱ṇa̱te | tat | vaya̍ḥ | dhā̱ḥ |
hotā̍ | a̱ja̱ni̱ṣṭa̱ | ceta̍naḥ | pi̱tā | pi̱tṛ-bhya̍ḥ | ū̱taye̍ |
pra̱-yakṣa̍n | jenya̍m | vasu̍ | śa̱kema̍ | vā̱jina̍ḥ | yama̍m |
ā | yasmi̍n | sa̱pta | ra̱śmaya̍ḥ | ta̱tāḥ | ya̱jñasya̍ | ne̱tari̍ |
ma̱nu̱ṣvat | daivya̍m | a̱ṣṭa̱mam | potā̍ | viśva̍m | tat | i̱nva̱ti̱ |
da̱dha̱nve | vā̱ | yat | ī̱m | anu̍ | voca̍t | brahmā̍ṇi | veḥ | ū̱m̐ iti̍ | tat |
pari̍ | viśvā̍ni | kāvyā̍ | ne̱miḥ | ca̱kram-i̍va | a̱bha̱va̱t |
sā̱kam | hi | śuci̍nā | śuci̍ḥ | pra̱-śā̱stā | kratu̍nā | aja̍ni |
vi̱dvān | a̱sya̱ | vra̱tā | dhru̱vā | va̱yāḥ-i̍va | anu̍ | ro̱ha̱te̱ |
tāḥ | a̱sya̱ | varṇa̍m | ā̱yuva̍ḥ | neṣṭu̍ḥ | sa̱ca̱nta̱ | dhe̱nava̍ḥ |
ku̱vit | ti̱sṛ-bhya̍ḥ | ā | vara̍m | svasā̍raḥ | yāḥ | i̱dam | ya̱yuḥ |
yadi̍ | mā̱tuḥ | upa̍ | svasā̍ | ghṛ̱tam | bhara̍ntī | asthi̍ta |
tāsā̍m | a̱dhva̱ryuḥ | ā-ga̍tau | yava̍ḥ | vṛ̱ṣṭī-i̍va | mo̱da̱te̱ |
svaḥ | svāya̍ | dhāya̍se | kṛ̱ṇu̱tām | ṛ̱tvik | ṛ̱tvija̍m |
stoma̍m | ya̱jñam | ca̱ | āt | ara̍m | va̱nema̍ | ra̱ri̱ma | va̱yam |
yathā̍ | vi̱dvān | ara̍m | kara̍t | viśve̍bhyaḥ | ya̱ja̱tebhya̍ḥ |
a̱yam | a̱gne̱ | tve iti̍ | api̍ | yam | ya̱jñam | ca̱kṛ̱ma | va̱yam |
i̱mām | me̱ | a̱gne̱ | sa̱m-idha̍m | i̱mām | u̱pa̱-sada̍m | va̱ne̱riti̍ vaneḥ |
i̱māḥ | ū̱m̐ iti̍ | su | śru̱dhi̱ | gira̍ḥ |
a̱yā | te̱ | a̱gne̱ | vi̱dhe̱ma̱ | ūrja̍ḥ | na̱pā̱t | aśva̍m-iṣṭe |
e̱nā | su̱-u̱ktena̍ | su̱-jā̱ta̱ |
tam | tvā̱ | gī̱ḥ-bhiḥ | girva̍ṇasam | dra̱vi̱ṇa̱syum | dra̱vi̱ṇa̱ḥ-da̱ḥ |
sa̱pa̱ryema̍ | sa̱pa̱ryava̍ḥ |
saḥ | bo̱dhi̱ | sū̱riḥ | ma̱gha-vā̍ | vasu̍-pate | vasu̍-dāvan |
yu̱yo̱dhi | a̱smat | dveṣā̍ṁsi |
saḥ | na̱ḥ | vṛ̱ṣṭim | di̱vaḥ | pari̍ | saḥ | na̱ḥ | vāja̍m | a̱na̱rvāṇa̍m |
saḥ | na̱ḥ | sa̱ha̱sriṇī̍ḥ | iṣa̍ḥ |
īḻā̍nāya | a̱va̱syave̍ | yavi̍ṣṭha | dū̱ta̱ | na̱ḥ | gi̱rā |
yaji̍ṣṭha | ho̱ta̱ḥ | ā | ga̱hi̱ |
a̱ntaḥ | hi | a̱gne̱ | īya̍se | vi̱dvān | janma̍ | u̱bhayā̍ | ka̱ve̱ |
dū̱taḥ | janyā̍-iva | mitrya̍ḥ |
saḥ | vi̱dvān | ā | ca̱ | pi̱pra̱ya̱ḥ | yakṣi̍ | ci̱ki̱tva̱ḥ | ā̱nu̱ṣak |
ā | ca̱ | a̱smin | sa̱tsi̱ | ba̱rhiṣi̍ |
śreṣṭha̍m | ya̱vi̱ṣṭha̱ | bhā̱ra̱ta̱ | agne̍ | dyu̱-manta̍m | ā | bha̱ra̱ |
vaso̱ iti̍ | pu̱ru̱-spṛha̍m | ra̱yim |
mā | na̱ḥ | arā̍tiḥ | ī̱śa̱ta̱ | de̱vasya̍ | martya̍sya | ca̱ |
parṣi̍ | tasyā̍ḥ | u̱ta | dvi̱ṣaḥ |
viśvā̍ḥ | u̱ta | tvayā̍ | va̱yam | dhārā̍ḥ | u̱da̱nyā̍ḥ-iva |
ati̍ | gā̱he̱ma̱hi̱ | dviṣa̍ḥ |
śuci̍ḥ | pā̱va̱ka̱ | vandya̍ḥ | agne̍ | bṛ̱hat | vi | ro̱ca̱se̱ |
tvam | ghṛ̱tebhi̍ḥ | ā-hu̍taḥ |
tvam | na̱ḥ | a̱si̱ | bhā̱ra̱ta̱ | agne̍ | va̱śābhi̍ḥ | u̱kṣa-bhi̍ḥ |
a̱ṣṭā-pa̍dībhiḥ | ā-hu̍taḥ |
dru-a̍nnaḥ | sa̱rpiḥ-ā̍sutiḥ | pra̱tnaḥ | hotā̍ | vare̍ṇyaḥ |
saha̍saḥ | pu̱traḥ | adbhu̍taḥ |
vā̱ja̱yan-i̍va | nu | rathā̍n | yogā̍n | a̱gneḥ | upa̍ | stu̱hi̱ |
ya̱śaḥ-ta̍masya | mī̱ḻhuṣa̍ḥ |
yaḥ | su̱-nī̱thaḥ | da̱dā̱śuṣe̍ | a̱ju̱ryaḥ | ja̱raya̍n | a̱rim |
cāru̍-pratīkaḥ | ā-hu̍taḥ |
yaḥ | ū̱m̐ iti̍ | śri̱yā | dame̍ṣu | ā | do̱ṣā | u̱ṣasi̍ | pra̱-śa̱syate̍ |
yasya̍ | vra̱tam | na | mīya̍te |
ā | yaḥ | sva̍ḥ | na | bhā̱nunā̍ | ci̱traḥ | vi̱-bhāti̍ | a̱rciṣā̍ |
a̱ñjā̱naḥ | a̱jarai̍ḥ | a̱bhi |
atri̍m | anu̍ | sva̱-rājya̍m | a̱gnim | u̱kthāni̍ | va̱vṛ̱dhu̱ḥ |
viśvā̍ḥ | adhi̍ | śriya̍ḥ | da̱dhe̱ |
a̱gneḥ | indra̍sya | soma̍sya | de̱vānā̍m | ū̱ti-bhi̍ḥ | va̱yam |
ari̍ṣyantaḥ | sa̱ce̱ma̱hi̱ | a̱bhi | syā̱ma̱ | pṛ̱ta̱nya̱taḥ |
ni | hotā̍ | ho̱tṛ̱-sada̍ne | vidā̍naḥ | tve̱ṣaḥ | dī̱di̱-vān | a̱sa̱da̱t | su̱-dakṣa̍ḥ |
ada̍bdhavrata-pramatiḥ | vasi̍ṣṭhaḥ | sa̱ha̱sra̱m-bha̱raḥ | śuci̍-jihvaḥ | a̱gniḥ |
tvam | dū̱taḥ | tvam | ū̱m̐ iti̍ | na̱ḥ | pa̱ra̱ḥ-pāḥ | tvam | vasya̍ḥ | ā | vṛ̱ṣa̱bha̱ | pra̱-ne̱tā |
agne̍ | to̱kasya̍ | na̱ḥ | tane̍ | ta̱nūnā̍m | apra̍-yucchan | dīdya̍t | bo̱dhi̱ | go̱pāḥ |
vi̱dhema̍ | te | pa̱ra̱me | janma̍n | a̱gne̱ | vi̱dhema̍ | stomai̍ḥ | ava̍re | sa̱dha-sthe̍ |
yasmā̍t | yone̍ḥ | u̱t-āri̍tha | yaje̍ | tam | pra | tve iti̍ | ha̱vīṁṣi̍ | ju̱hu̱re̱ | sam-i̍ddhe |
agne̍ | yaja̍sva | ha̱viṣā̍ | yajī̍yān | śru̱ṣṭī | de̱ṣṇam | a̱bhi | gṛ̱ṇī̱hi̱ | rādha̍ḥ |
tvam | hi | asi̍ | ra̱yi̱-pati̍ḥ | ra̱yī̱ṇām | tvam | śu̱krasya̍ | vaca̍saḥ | ma̱notā̍ |
u̱bhaya̍m | te̱ | na | kṣī̱ya̱te̱ | va̱sa̱vya̍m | di̱ve-di̍ve | jāya̍mānasya | da̱sma̱ |
kṛ̱dhi | kṣu̱-manta̍m | ja̱ri̱tāra̍m | a̱gne̱ | kṛ̱dhi | pati̍m | su̱-a̱pa̱tyasya̍ | rā̱yaḥ |
saḥ | e̱nā | anī̍kena | su̱-vi̱datra̍ḥ | a̱sme iti̍ | yaṣṭā̍ | de̱vān | ā-ya̍jiṣṭhaḥ | sva̱sti |
ada̍bdhaḥ | go̱pāḥ | u̱ta | na̱ḥ | pa̱ra̱ḥ-pāḥ | agne̍ | dyu̱-mat | u̱ta | re̱vat | di̱dī̱hi̱ |
jo̱hūtra̍ḥ | a̱gniḥ | pra̱tha̱maḥ | pi̱tā-i̍va | i̱ḻaḥ | pa̱de | manu̍ṣā | yat | sam-i̍ddhaḥ |
śriya̍m | vasā̍naḥ | a̱mṛta̍ḥ | vi-ce̍tāḥ | ma̱rmṛ̱jenya̍ḥ | śra̱va̱sya̍ḥ | saḥ | vā̱jī |
śru̱yāḥ | a̱gniḥ | ci̱tra-bhā̍nuḥ | hava̍m | me̱ | viśvā̍bhiḥ | gī̱ḥ-bhiḥ | a̱mṛta̍ḥ | vi-ce̍tāḥ |
śyā̱vā | ratha̍m | va̱ha̱ta̱ḥ | rohi̍tā | vā̱ | u̱ta | a̱ru̱ṣā | aha̍ | ca̱kre̱ | vi-bhṛ̍traḥ |
u̱ttā̱nāyā̍m | a̱ja̱na̱ya̱n | su-sū̍tam | bhuva̍t | a̱gniḥ | pu̱ru̱-peśā̍su | garbha̍ḥ |
śiri̍ṇāyām | ci̱t | a̱ktunā̍ | maha̍ḥ-bhiḥ | apa̍ri-vṛtaḥ | va̱sa̱ti̱ | pra-ce̍tāḥ |
jigha̍rmi | a̱gnim | ha̱viṣā̍ | ghṛ̱tena̍ | pra̱ti̱-kṣi̱yanta̍m | bhuva̍nāni | viśvā̍ |
pṛ̱thum | ti̱ra̱ścā | vaya̍sā | bṛ̱hanta̍m | vyaci̍ṣṭham | annai̍ḥ | ra̱bha̱sam | dṛśā̍nam |
ā | vi̱śvata̍ḥ | pra̱tyañca̍m | ji̱gha̱rmi̱ | a̱ra̱kṣasā̍ | mana̍sā | tat | ju̱ṣe̱ta̱ |
marya̍-śrīḥ | spṛ̱ha̱yat-va̍rṇaḥ | a̱gniḥ | na | a̱bhi̱-mṛśe̍ | ta̱nvā̍ | jarbhu̍rāṇaḥ |
jñe̱yāḥ | bhā̱gam | sa̱ha̱sā̱naḥ | vare̍ṇa | tvā-dū̍tāsaḥ | ma̱nu̱-vat | va̱de̱ma̱ |
anū̍nam | a̱gnim | ju̱hvā̍ | va̱ca̱syā | ma̱dhu̱-pṛca̍m | dha̱na̱-sāḥ | jo̱ha̱vī̱mi̱ |
śru̱dhi | hava̍m | i̱ndra̱ | mā | ri̱ṣa̱ṇya̱ḥ | syāma̍ | te̱ | dā̱vane̍ | vasū̍nām |
i̱māḥ | hi | tvām | ūrja̍ḥ | va̱rdhaya̍nti | va̱su̱-yava̍ḥ | sindha̍vaḥ | na | kṣara̍ntaḥ |
sṛ̱jaḥ | ma̱hīḥ | i̱ndra̱ | yāḥ | api̍nvaḥ | pari̍-sthitāḥ | ahi̍nā | śū̱ra̱ | pū̱rvīḥ |
ama̍rtyam | ci̱t | dā̱sam | manya̍mānam | ava̍ | a̱bhi̱na̱t | u̱kthaiḥ | va̱vṛ̱dhā̱naḥ |
u̱ktheṣu̍ | it | nu | śū̱ra̱ | yeṣu̍ | cā̱kan | stome̍ṣu | i̱ndra̱ | ru̱driye̍ṣu | ca̱ |
tubhya̍ | it | e̱tāḥ | yāsu̍ | ma̱nda̱sā̱naḥ | pra | vā̱yave̍ | si̱sra̱te̱ | na | śu̱bhrāḥ |
śu̱bhram | nu | te̱ | śuṣma̍m | va̱rdhaya̍ntaḥ | śu̱bhram | vajra̍m | bā̱hvoḥ | dadhā̍nāḥ |
śu̱bhraḥ | tvam | i̱ndra̱ | va̱vṛ̱dhā̱naḥ | a̱sme iti̍ | dāsī̍ḥ | viśa̍ḥ | sūrye̍ṇa | sa̱hyā̱ḥ |
guhā̍ | hi̱tam | guhya̍m | gū̱ḻham | a̱p-su | api̍-vṛtam | mā̱yina̍m | kṣi̱yanta̍m |
u̱to iti̍ | a̱paḥ | dyām | ta̱sta̱bhvāṁsa̍m | aha̍n | ahi̍m | śū̱ra̱ | vī̱rye̍ṇa |
stava̍ | nu | te̱ | i̱ndra̱ | pū̱rvyā | ma̱hāni̍ | u̱ta | sta̱vā̱ma̱ | nūta̍nā | kṛ̱tāni̍ |
stava̍ | vajra̍m | bā̱hvoḥ | u̱śanta̍m | stava̍ | harī̱ iti̍ | sūrya̍sya | ke̱tū iti̍ |
harī̱ iti̍ | nu | te̱ | i̱ndra̱ | vā̱jaya̍ntā | ghṛ̱ta̱-ścuta̍m | svā̱ram | a̱svā̱rṣṭā̱m |
vi | sa̱ma̱nā | bhūmi̍ḥ | a̱pra̱thi̱ṣṭa̱ | ara̍ṁsta | parva̍taḥ | ci̱t | sa̱ri̱ṣyan |
ni | parva̍taḥ | sā̱di̱ | apra̍-yucchan | sam | mā̱tṛ-bhi̍ḥ | vā̱va̱śā̱naḥ | a̱krā̱n |
dū̱re | pā̱re | vāṇī̍m | va̱rdhaya̍ntaḥ | indra̍-iṣitām | dha̱mani̍m | pa̱pra̱tha̱n | ni |
indra̍ḥ | ma̱hām | sindhu̍m | ā̱-śayā̍nam | mā̱yā̱-vina̍m | vṛ̱tram | a̱sphu̱ra̱t | niḥ |
are̍jetām | roda̍sī̱ iti̍ | bhi̱yā̱ne iti̍ | kani̍kradataḥ | vṛṣṇa̍ḥ | a̱sya̱ | vajrā̍t |
aro̍ravīt | vṛṣṇa̍ḥ | a̱sya̱ | vajra̍ḥ | amā̍nuṣam | yat | mānu̍ṣaḥ | ni̱-jūrvā̍t |
ni | mā̱yina̍ḥ | dā̱na̱vasya̍ | mā̱yāḥ | apā̍dayat | pa̱pi̱-vān | su̱tasya̍ |
piba̍-piba | it | i̱ndra̱ | śū̱ra̱ | soma̍m | manda̍ntu | tvā | ma̱ndina̍ḥ | su̱tāsa̍ḥ |
pṛ̱ṇanta̍ḥ | te̱ | ku̱kṣī iti̍ | va̱rdha̱ya̱ntu̱ | i̱tthā | su̱taḥ | pau̱raḥ | indra̍m | ā̱va̱ |
tve iti̍ | i̱ndra̱ | api̍ | a̱bhū̱ma̱ | viprā̍ḥ | dhiya̍m | va̱ne̱ma̱ | ṛ̱ta̱-yā | sapa̍ntaḥ |
a̱va̱syava̍ḥ | dhī̱ma̱hi̱ | pra-śa̍stim | sa̱dyaḥ | te̱ | rā̱yaḥ | dā̱vane̍ | syā̱ma̱ |
syāma̍ | te | te̱ | i̱ndra̱ | ye | te̱ | ū̱tī | a̱va̱syava̍ḥ | ūrja̍m | va̱rdhaya̍ntaḥ |
śu̱ṣmin-ta̍mam | yam | cā̱kanā̍ma | de̱va̱ | a̱sme iti̍ | ra̱yim | rā̱si̱ | vī̱ra-va̍ntam |
rāsi̍ | kṣaya̍m | rāsi̍ | mi̱tram | a̱sme iti̍ | rāsi̍ | śardha̍ḥ | i̱ndra̱ | māru̍tam | na̱ḥ |
sa̱-joṣa̍saḥ | ye | ca̱ | ma̱nda̱sā̱nāḥ | pra | vā̱yava̍ḥ | pā̱nti̱ | agra̍-nītim |
vyantu̍ | it | nu | yeṣu̍ | ma̱nda̱sā̱naḥ | tṛ̱pat | soma̍m | pā̱hi̱ | dra̱hyat | i̱ndra̱ |
a̱smān | su | pṛ̱t-su | ā | ta̱ru̱tra̱ | ava̍rdhayaḥ | dyām | bṛ̱hat-bhi̍ḥ | a̱rkaiḥ |
bṛ̱hanta̍ḥ | it | nu | ye | te̱ | ta̱ru̱tra̱ | u̱kthebhi̍ḥ | vā̱ | su̱mnam | ā̱-vivā̍sān |
stṛ̱ṇā̱nāsa̍ḥ | ba̱rhiḥ | pa̱stya̍-vat | tvā-ū̍tāḥ | it | i̱ndra̱ | vāja̍m | a̱gma̱n |
u̱greṣu̍ | it | nu | śū̱ra̱ | ma̱nda̱sā̱naḥ | tri-ka̍drukeṣu | pā̱hi̱ | soma̍m | i̱ndra̱ |
pra̱-dodhu̍vat | śmaśru̍ṣu | prī̱ṇā̱naḥ | yā̱hi | hari̍-bhyām | su̱tasya̍ | pī̱tim |
dhi̱ṣva | śava̍ḥ | śū̱ra̱ | yena̍ | vṛ̱tram | a̱va̱-abhi̍nat | dānu̍m | au̱rṇa̱-vā̱bham |
apa̍ | a̱vṛ̱ṇo̱ḥ | jyoti̍ḥ | āryā̍ya | ni | sa̱vya̱taḥ | sā̱di̱ | dasyu̍ḥ | i̱ndra̱ |
sane̍ma | ye | te̱ | ū̱ti-bhi̍ḥ | tara̍ntaḥ | viśvā̍ḥ | spṛdha̍ḥ | ārye̍ṇa | dasyū̍n |
a̱smabhya̍m | tat | tvā̱ṣṭram | vi̱śva-rū̍pam | ara̍ndhayaḥ | sā̱khyasya̍ | tri̱tāya̍ |
a̱sya | su̱vā̱nasya̍ | ma̱ndina̍ḥ | tri̱tasya̍ | ni | arbu̍dam | va̱vṛ̱dhā̱naḥ | a̱sta̱ritya̍staḥ |
ava̍rtayat | sūrya̍ḥ | na | ca̱kram | bhi̱nat | va̱lam | indra̍ḥ | aṅgi̍rasvān |
nū̱nam | sā | te̱ | prati̍ | vara̍m | ja̱ri̱tre | du̱hī̱yat | i̱ndra̱ | dakṣi̍ṇā | ma̱ghonī̍ |
śikṣa̍ | sto̱tṛ-bhya̍ḥ | mā | ati̍ | dha̱k | bhaga̍ḥ | na̱ḥ | bṛ̱hat | va̱de̱ma̱ | vi̱dathe̍ | su̱-vīrā̍ḥ |
yaḥ | jā̱taḥ | e̱va | pra̱tha̱maḥ | mana̍svān | de̱vaḥ | de̱vān | kratu̍nā | pa̱ri̱-abhū̍ṣat |
yasya̍ | śuṣmā̍t | roda̍sī̱ iti̍ | abhya̍setām | nṛ̱mṇasya̍ | ma̱hnā | saḥ | ja̱nā̱sa̱ḥ | indra̍ḥ |
yaḥ | pṛ̱thi̱vīm | vyatha̍mānām | adṛ̍ṁhat | yaḥ | parva̍tān | pra-ku̍pitān | ara̍mṇāt |
yaḥ | a̱ntari̍kṣam | vi̱-ma̱me | varī̍yaḥ | yaḥ | dyām | asta̍bhnāt | saḥ | ja̱nā̱sa̱ḥ | indra̍ḥ |
yaḥ | ha̱tvā | ahi̍m | ari̍ṇāt | sa̱pta | sindhū̍n | yaḥ | gāḥ | u̱t-āja̍t | a̱pa̱-dhā | va̱lasya̍ |
yaḥ | aśma̍noḥ | a̱ntaḥ | a̱gnim | ja̱jāna̍ | sa̱m-vṛk | sa̱mat-su̍ | saḥ | ja̱nā̱sa̱ḥ | indra̍ḥ |
yena̍ | i̱mā | viśvā̍ | cyava̍nā | kṛ̱tāni̍ | yaḥ | dāsa̍m | varṇa̍m | adha̍ram | guhā̍ | aka̱rityaka̍ḥ |
śva̱ghnī-i̍va | yaḥ | ji̱gī̱vān | la̱kṣam | āda̍t | a̱ryaḥ | pu̱ṣṭāni̍ | saḥ | ja̱nā̱sa̱ḥ | indra̍ḥ |
yam | sma̱ | pṛ̱cchanti̍ | kuha̍ | saḥ | iti̍ | gho̱ram | u̱ta | ī̱m | ā̱hu̱ḥ | na | e̱ṣaḥ | a̱sti̱ | iti̍ | e̱na̱m |
saḥ | a̱ryaḥ | pu̱ṣṭīḥ | vija̍ḥ-iva | ā | mi̱nā̱ti̱ | śrat | a̱smai̱ | dha̱tta̱ | saḥ | ja̱nā̱sa̱ḥ | indra̍ḥ |
yaḥ | ra̱dhrasya̍ | co̱di̱tā | yaḥ | kṛ̱śasya̍ | yaḥ | bra̱hmaṇa̍ḥ | nādha̍mānasya | kī̱reḥ |
yu̱kta-grā̍vṇaḥ | yaḥ | a̱vi̱tā | su̱-śi̱praḥ | su̱ta-so̍masya | saḥ | ja̱nā̱sa̱ḥ | indra̍ḥ |
yasya̍ | aśvā̍saḥ | pra̱-diśi̍ | yasya̍ | gāva̍ḥ | yasya̍ | grāmā̍ḥ | yasya̍ | viśve̍ | rathā̍saḥ |
yaḥ | sūrya̍m | yaḥ | u̱ṣasa̍m | ja̱jāna̍ | yaḥ | a̱pām | ne̱tā | saḥ | ja̱nā̱sa̱ḥ | indra̍ḥ |
yam | kranda̍sī̱ iti̍ | sa̱ṁya̱tī iti̍ sa̱m-ya̱tī | vi̱hvaye̍te̱ iti̍ vi̱-hvaye̍te | pare̍ | ava̍re | u̱bhayā̍ḥ | a̱mitrā̍ḥ |
sa̱mā̱nam | ci̱t | ratha̍m | ā̱ta̱sthi̱-vāṁsā̍ | nānā̍ | ha̱ve̱te̱ iti̍ | saḥ | ja̱nā̱sa̱ḥ | indra̍ḥ |
yasmā̍t | na | ṛ̱te | vi̱-jaya̍nte | janā̍saḥ | yam | yudhya̍mānāḥ | ava̍se | hava̍nte |
yaḥ | viśva̍sya | pra̱ti̱-māna̍m | ba̱bhūva̍ | yaḥ | a̱cyu̱ta̱-cyut | saḥ | ja̱nā̱sa̱ḥ | indra̍ḥ |
yaḥ | śaśva̍taḥ | mahi̍ | ena̍ḥ | dadhā̍nān | ama̍nyamānān | śarvā̍ | ja̱ghāna̍ |
yaḥ | śardha̍te | na | a̱nu̱-dadā̍ti | śṛ̱dhyām | yaḥ | dasyo̍ḥ | ha̱ntā | saḥ | ja̱nā̱sa̱ḥ | indra̍ḥ |
yaḥ | śamba̍ram | parva̍teṣu | kṣi̱yanta̍m | ca̱tvā̱ri̱ṁśyām | śa̱radi̍ | a̱nu̱-avi̍ndat |
o̱jā̱yamā̍nam | yaḥ | ahi̍m | ja̱ghāna̍ | dānu̍m | śayā̍nam | saḥ | ja̱nā̱sa̱ḥ | indra̍ḥ |
yaḥ | sa̱pta-ra̍śmiḥ | vṛ̱ṣa̱bhaḥ | tuvi̍ṣmān | a̱va̱-asṛ̍jat | sarta̍ve | sa̱pta | sindhū̍n |
yaḥ | rau̱hi̱ṇam | asphu̍rat | vajra̍-bāhuḥ | dyām | ā̱-roha̍ntam | saḥ | ja̱nā̱sa̱ḥ | indra̍ḥ |
dyāvā̍ | ci̱t | a̱smai̱ | pṛ̱thi̱vī iti̍ | na̱me̱te̱ iti̍ | śuṣmā̍t | ci̱t | a̱sya̱ | parva̍tāḥ | bha̱ya̱nte̱ |
yaḥ | so̱ma̱-pāḥ | ni̱-ci̱taḥ | vajra̍-bāhuḥ | yaḥ | vajra̍-hastaḥ | saḥ | ja̱nā̱sa̱ḥ | indra̍ḥ |
yaḥ | su̱nvanta̍m | ava̍ti | yaḥ | paca̍ntam | yaḥ | śaṁsa̍ntam | yaḥ | śa̱śa̱mā̱nam | ū̱tī |
yasya̍ | brahma̍ | vardha̍nam | yasya̍ | soma̍ḥ | yasya̍ | i̱dam | rādha̍ḥ | saḥ | ja̱nā̱sa̱ḥ | indra̍ḥ |
yaḥ | su̱nva̱te | paca̍te | du̱dhraḥ | ā | ci̱t | vāja̍m | darda̍rṣi | saḥ | kila̍ | a̱si̱ | sa̱tyaḥ |
va̱yam | te̱ | i̱ndra̱ | vi̱śvaha̍ | pri̱yāsa̍ḥ | su̱-vīrā̍saḥ | vi̱datha̍m | ā | va̱de̱ma̱ |
ṛ̱tuḥ | jani̍trī | tasyā̍ḥ | a̱paḥ | pari̍ | ma̱kṣu | jā̱taḥ | ā | a̱vi̱śa̱t | yāsu̍ | vardha̍te |
tat | ā̱ha̱nāḥ | a̱bha̱va̱t | pi̱pyuṣī̍ | paya̍ḥ | a̱ṁśoḥ | pī̱yūṣa̍m | pra̱tha̱mam | tat | u̱kthya̍m |
sa̱dhrī | ī̱m | ā | ya̱nti̱ | pari̍ | bibhra̍tīḥ | paya̍ḥ | vi̱śva-psnyā̍ya | pra | bha̱ra̱nta̱ | bhoja̍nam |
sa̱mā̱naḥ | adhvā̍ | pra̱-vatā̍m | a̱nu̱-syade̍ | yaḥ | tā | akṛ̍ṇoḥ | pra̱tha̱mam | saḥ | a̱si̱ | u̱kthya̍ḥ |
anu̍ | eka̍ḥ | va̱da̱ti̱ | yat | dadā̍ti | tat | rū̱pā | mi̱nan | tat-a̍pāḥ | eka̍ḥ | ī̱ya̱te̱ |
viśvā̍ḥ | eka̍sya | vi̱-nuda̍ḥ | ti̱ti̱kṣa̱te̱ | yaḥ | tā | akṛ̍ṇoḥ | pra̱tha̱mam | saḥ | a̱si̱ | u̱kthya̍ḥ |
pra̱-jābhya̍ḥ | pu̱ṣṭim | vi̱-bhaja̍ntaḥ | ā̱sa̱te̱ | ra̱yim-i̍va | pṛ̱ṣṭham | pra̱-bhava̍ntam | ā̱-ya̱te |
asi̍nvan | daṁṣṭrai̍ḥ | pi̱tuḥ | a̱tti̱ | bhoja̍nam | yaḥ | tā | akṛ̍ṇoḥ | pra̱tha̱mam | saḥ | a̱si̱ | u̱kthya̍ḥ |
adha̍ | a̱kṛ̱ṇo̱ḥ | pṛ̱thi̱vīm | sa̱m-dṛśe̍ | di̱ve | yaḥ | dhau̱tī̱nām | a̱hi̱-ha̱n | ari̍ṇak | pa̱thaḥ |
tam | tvā̱ | stome̍bhiḥ | u̱da-bhi̍ḥ | na | vā̱jina̍m | de̱vam | de̱vāḥ | a̱ja̱na̱n | saḥ | a̱si̱ | u̱kthya̍ḥ |
yaḥ | bhoja̍nam | ca̱ | daya̍se | ca̱ | vardha̍nam | ā̱rdrāt | ā | śuṣka̍m | madhu̍-mat | du̱dohi̍tha |
saḥ | śe̱va̱-dhim | ni | da̱dhi̱ṣe̱ | vi̱vasva̍ti | viśva̍sya | eka̍ḥ | ī̱śi̱ṣe̱ | saḥ | a̱si̱ | u̱kthya̍ḥ |
yaḥ | pu̱ṣpiṇī̍ḥ | ca̱ | pra̱-sva̍ḥ | ca̱ | dharma̍ṇā | adhi̍ | dāne̍ | vi | a̱vanī̍ḥ | adhā̍rayaḥ |
yaḥ | ca̱ | asa̍māḥ | aja̍naḥ | di̱dyuta̍ḥ | di̱vaḥ | u̱ruḥ | ū̱rvān | a̱bhita̍ḥ | saḥ | a̱si̱ | u̱kthya̍ḥ |
yaḥ | nā̱rma̱ram | sa̱ha-va̍sum | ni-ha̍ntave | pṛ̱kṣāya̍ | ca̱ | dā̱sa-ve̍śāya | ca̱ | ava̍haḥ |
ū̱rjaya̍ntyāḥ | apa̍ri-viṣṭam | ā̱sya̍m | u̱ta | e̱va | a̱dya | pu̱ru̱-kṛ̱t | saḥ | a̱si̱ | u̱kthya̍ḥ |
śa̱tam | vā̱ | yasya̍ | daśa̍ | sā̱kam | ā | adya̍ḥ | eka̍sya | śru̱ṣṭau | yat | ha̱ | co̱dam | āvi̍tha |
a̱ra̱jjau | dasyū̍n | sam | u̱na̱p | da̱bhīta̍ye | su̱pra̱-a̱vya̍ḥ | a̱bha̱va̱ḥ | saḥ | a̱si̱ | u̱kthya̍ḥ |
viśvā̍ | it | anu̍ | ro̱dha̱nāḥ | a̱sya̱ | pauṁsya̍m | da̱duḥ | a̱smai̱ | da̱dhi̱re | kṛ̱tnave̍ | dhana̍m |
ṣaṭ | a̱sta̱bhnā̱ḥ | vi̱-stira̍ḥ | pañca̍ | sa̱m-dṛśa̍ḥ | pari̍ | pa̱raḥ | a̱bha̱va̱ḥ | saḥ | a̱si̱ | u̱kthya̍ḥ |
su̱-pra̱vā̱ca̱nam | tava̍ | vī̱ra̱ | vī̱rya̍m | yat | eke̍na | kratu̍nā | vi̱ndase̍ | vasu̍ |
jā̱tū-sthi̍rasya | pra | vaya̍ḥ | saha̍svataḥ | yā | ca̱kartha̍ | saḥ | i̱ndra̱ | viśvā̍ | a̱si̱ | u̱kthya̍ḥ |
ara̍mayaḥ | sara̍-apasaḥ | tarā̍ya | kam | tu̱rvīta̍ye | ca̱ | va̱yyā̍ya | ca̱ | sru̱tim |
nī̱cā | santa̍m | ut | a̱na̱ya̱ḥ | pa̱rā̱-vṛja̍m | pra | a̱ndham | śro̱ṇam | śra̱vaya̍n | saḥ | a̱si̱ | u̱kthya̍ḥ |
a̱smabhya̍m | tat | va̱so̱ iti̍ | dā̱nāya̍ | rādha̍ḥ | sam | a̱rtha̱ya̱sva̱ | ba̱hu | te̱ | va̱sa̱vya̍m |
indra̍ | yat | ci̱tram | śra̱va̱syāḥ | anu̍ | dyūn | bṛ̱hat | va̱de̱ma̱ | vi̱dathe̍ | su̱-vīrā̍ḥ |
adhva̍ryavaḥ | bhara̍ta | indrā̍ya | soma̍m | ā | ama̍trebhiḥ | si̱ñca̱ta̱ | madya̍m | andha̍ḥ |
kā̱mī | hi | vī̱raḥ | sada̍m | a̱sya̱ | pī̱tim | ju̱hota̍ | vṛṣṇe̍ | tat | it | e̱ṣaḥ | va̱ṣṭi̱ |
adhva̍ryavaḥ | yaḥ | a̱paḥ | va̱vri̱-vāṁsa̍m | vṛ̱tram | ja̱ghāna̍ | a̱śanyā̍-iva | vṛ̱kṣam |
tasmai̍ | e̱tam | bha̱ra̱ta̱ | ta̱t-va̱śāya̍ | e̱ṣaḥ | indra̍ḥ | a̱rha̱ti̱ | pī̱tim | a̱sya̱ |
adhva̍ryavaḥ | yaḥ | dṛbhī̍kam | ja̱ghāna̍ | yaḥ | gāḥ | u̱t-āja̍t | apa̍ | hi | va̱lam | variti̱ vaḥ |
tasmai̍ | e̱tam | a̱ntari̍kṣe | na | vāta̍m | indra̍m | somai̱ḥ | ā | ū̱rṇu̱ta̱ | jūḥ | na | vastrai̍ḥ |
adhva̍ryavaḥ | yaḥ | ura̍ṇam | ja̱ghāna̍ | nava̍ | ca̱khvāṁsa̍m | na̱va̱tim | ca̱ | bā̱hūn |
yaḥ | arbu̍dam | ava̍ | nī̱cā | ba̱bā̱dhe | tam | indra̍m | soma̍sya | bhṛ̱the | hi̱no̱ta̱ |
adhva̍ryavaḥ | yaḥ | su | aśna̍m | ja̱ghāna̍ | yaḥ | śuṣṇa̍m | a̱śuṣa̍m | yaḥ | vi-a̍ṁsam |
yaḥ | pipru̍m | namu̍cim | yaḥ | ru̱dhi̱-krām | tasmai̍ | indrā̍ya | andha̍saḥ | ju̱ho̱ta̱ |
adhva̍ryavaḥ | yaḥ | śa̱tam | śamba̍rasya | pura̍ḥ | bi̱bheda̍ | aśma̍nā-iva | pū̱rvīḥ |
yaḥ | va̱rcina̍ḥ | śa̱tam | indra̍ḥ | sa̱hasra̍m | a̱pa̱-ava̍pat | bhara̍ta | soma̍m | a̱smai̱ |
adhva̍ryavaḥ | yaḥ | śa̱tam | ā | sa̱hasra̍m | bhūmyā̍ḥ | u̱pa-sthe̍ | ava̍pat | ja̱gha̱nvān |
kutsa̍sya | ā̱yoḥ | a̱ti̱thi̱-gvasya̍ | vī̱rān | ni | avṛ̍ṇak | bhara̍ta | soma̍m | a̱smai̱ |
adhva̍ryavaḥ | yat | na̱ra̱ḥ | kā̱mayā̍dhve | śru̱ṣṭī | vaha̍ntaḥ | na̱śa̱tha̱ | tat | indre̍ |
gabha̍sti-pūtam | bha̱ra̱ta̱ | śru̱tāya̍ | indrā̍ya̱ | soma̍m | ya̱jya̱va̱ḥ | ju̱ho̱ta̱ |
adhva̍ryavaḥ | karta̍na | śru̱ṣṭim | a̱smai̱ | vane̍ | ni-pū̍tam | vane̍ | ut | na̱ya̱dhva̱m |
ju̱ṣā̱ṇaḥ | hastya̍m | a̱bhi | vā̱va̱śe̱ | va̱ḥ | indrā̍ya̱ | soma̍m | ma̱di̱ram | ju̱ho̱ta̱ |
adhva̍ryavaḥ | paya̍sā | ūdha̍ḥ | yathā̍ | goḥ | some̍bhiḥ | ī̱m | pṛ̱ṇa̱ta̱ | bho̱jam | indra̍m |
veda̍ | a̱ham | a̱sya̱ | ni-bhṛ̍tam | me̱ | e̱tat | ditsa̍ntam | bhūya̍ḥ | ya̱ja̱taḥ | ci̱ke̱ta̱ |
adhva̍ryavaḥ | yaḥ | di̱vyasya̍ | vasva̍ḥ | yaḥ | pārthi̍vasya | kṣamya̍sya | rājā̍ |
tam | ūrda̍ram | na | pṛ̱ṇa̱ta̱ | yave̍na | indra̍m | some̍bhiḥ | tat | apa̍ḥ | va̱ḥ | a̱stu̱ |
a̱smabhya̍m | tat | va̱so̱ iti̍ | dā̱nāya̍ | rādha̍ḥ | sam | a̱rtha̱ya̱sva̱ | ba̱hu | te̱ | va̱sa̱vya̍m |
indra̍ | yat | ci̱tram | śra̱va̱syāḥ | anu̍ | dyūn | bṛ̱hat | va̱de̱ma̱ | vi̱dathe̍ | su̱-vīrā̍ḥ |
pra | gha̱ | nu | a̱sya̱ | ma̱ha̱taḥ | ma̱hāni̍ | sa̱tyā | sa̱tyasya̍ | kara̍ṇāni | vo̱ca̱m |
tri-ka̍drukeṣu | a̱pi̱ba̱t | su̱tasya̍ | a̱sya | made̍ | ahi̍m | indra̍ḥ | ja̱ghā̱na̱ |
a̱va̱ṁśe | dyām | a̱sta̱bhā̱ya̱t | bṛ̱hanta̍m | ā | roda̍sī̱ iti̍ | a̱pṛ̱ṇa̱t | a̱ntari̍kṣam |
saḥ | dhā̱ra̱ya̱t | pṛ̱thi̱vīm | pa̱pratha̍t | ca̱ | soma̍sya | tā | made̍ | indra̍ḥ | ca̱kā̱ra̱ |
sadma̍-iva | prāca̍ḥ | vi | mi̱mā̱ya̱ | mānai̍ḥ | vajre̍ṇa | khāni̍ | a̱tṛ̱ṇa̱t | na̱dīnā̍m |
vṛthā̍ | a̱sṛ̱ja̱t | pa̱thi-bhi̍ḥ | dī̱rgha̱-yā̱thaiḥ | soma̍sya | tā | made̍ | indra̍ḥ | ca̱kā̱ra̱ |
saḥ | pra̱-vo̱ḻhṝn | pa̱ri̱-gatya̍ | da̱bhīte̍ḥ | viśva̍m | a̱dhā̱k | āyu̍dham | i̱ddhe | a̱gnau |
sam | gobhi̍ḥ | aśvai̍ḥ | a̱sṛ̱ja̱t | rathe̍bhiḥ | soma̍sya | tā | made̍ | indra̍ḥ | ca̱kā̱ra̱ |
saḥ | ī̱m | ma̱hīm | dhuni̍m | eto̍ḥ | a̱ra̱mṇā̱t | saḥ | a̱snā̱tṝn | a̱pā̱ra̱ya̱t | sva̱sti |
te | u̱t-snāya̍ | ra̱yim | a̱bhi | pra | ta̱sthu̱ḥ | soma̍sya | tā | made̍ | indra̍ḥ | ca̱kā̱ra̱ |
saḥ | uda̍ñcam | sindhu̍m | a̱ri̱ṇā̱t | ma̱hi̱-tvā | vajre̍ṇa | ana̍ḥ | u̱ṣasa̍ḥ | sam | pi̱pe̱ṣa̱ |
a̱ja̱vasa̍ḥ | ja̱vinī̍bhiḥ | vi̱-vṛ̱ścan | soma̍sya | tā | made̍ | indra̍ḥ | ca̱kā̱ra̱ |
saḥ | vi̱dvān | a̱pa̱-go̱ham | ka̱nīnā̍m | ā̱viḥ | bhava̍n | ut | a̱ti̱ṣṭha̱t | pa̱rā̱-vṛk |
prati̍ | śro̱ṇaḥ | sthā̱t | vi | a̱nak | a̱ca̱ṣṭa̱ | soma̍sya | tā | made̍ | indra̍ḥ | ca̱kā̱ra̱ |
bhi̱nat | va̱lam | aṅgi̍raḥ-bhiḥ | gṛ̱ṇā̱naḥ | vi | parva̍tasya | dṛ̱ṁhi̱tāni̍ | ai̱ra̱t |
ri̱ṇak | rodhā̍ṁsi | kṛ̱trimā̍ṇi | e̱ṣā̱m | soma̍sya | tā | made̍ | indra̍ḥ | ca̱kā̱ra̱ |
svapne̍na | a̱bhi̱-upya̍ | cumu̍rim | dhuni̍m | ca̱ | ja̱ghantha̍ | dasyu̍m | pra | da̱bhīti̍m | ā̱va̱ḥ |
ra̱mbhī | ci̱t | atra̍ | vi̱vi̱de̱ | hira̍ṇyam | soma̍sya | tā | made̍ | indra̍ḥ | ca̱kā̱ra̱ |
nū̱nam | sā | te̱ | prati̍ | vara̍m | ja̱ri̱tre | du̱hī̱yat | i̱ndra̱ | dakṣi̍ṇā | ma̱ghonī̍ |
śikṣa̍ | sto̱tṛ-bhya̍ḥ | mā | ati̍ | dha̱k | bhaga̍ḥ | na̱ḥ | bṛ̱hat | va̱de̱ma̱ | vi̱dathe̍ | su̱-vīrā̍ḥ |
pra | va̱ḥ | sa̱tām | jyeṣṭha̍-tamāya | su̱-stu̱tim | a̱gnau-i̍va | sa̱m-i̱dhā̱ne | ha̱viḥ | bha̱re̱ |
indra̍m | a̱ju̱ryam | ja̱raya̍ntam | u̱kṣi̱tam | sa̱nāt | yuvā̍nam | ava̍se | ha̱vā̱ma̱he̱ |
yasmā̍t | indrā̍t | bṛ̱ha̱taḥ | kim | ca̱na | ī̱m | ṛ̱te | viśvā̍ni | a̱smi̱n | sam-bhṛ̍tā | adhi̍ | vī̱ryā̍ |
ja̱ṭhare̍ | soma̍m | ta̱nvi̍ | saha̍ḥ | maha̍ḥ | haste̍ | vajra̍m | bhara̍ti | śī̱rṣaṇi̍ | kratu̍m |
na | kṣo̱ṇībhyā̍m | pa̱ri̱-bhve̍ | te̱ | i̱ndri̱yam | na | sa̱mu̱draiḥ | parva̍taiḥ | i̱ndra̱ | te̱ | ratha̍ḥ |
na | te̱ | vajra̍m | anu̍ | a̱śno̱ti̱ | kaḥ | ca̱na | yat | ā̱śu-bhi̍ḥ | pata̍si | yoja̍nā | pu̱ru |
viśve̍ | hi | a̱smai̱ | ya̱ja̱tāya̍ | dhṛ̱ṣṇave̍ | kratu̍m | bhara̍nti | vṛ̱ṣa̱bhāya̍ | saśca̍te |
vṛṣā̍ | ya̱ja̱sva̱ | ha̱viṣā̍ | vi̱duḥ-ta̍raḥ | piba̍ | i̱ndra̱ | soma̍m | vṛ̱ṣa̱bheṇa̍ | bhā̱nunā̍ |
vṛṣṇa̱ḥ | kośa̍ḥ | pa̱va̱te̱ | madhva̍ḥ | ū̱rmiḥ | vṛ̱ṣa̱bha-a̍nnāya | vṛ̱ṣa̱bhāya̍ | pāta̍ve |
vṛṣa̍ṇā | a̱dhva̱ryū iti̍ | vṛ̱ṣa̱bhāsa̍ḥ | adra̍yaḥ | vṛṣa̍ṇam | soma̍m | vṛ̱ṣa̱bhāya̍ | su̱sva̱ti̱ |
vṛṣā̍ | te̱ | vajra̍ḥ | u̱ta | te̱ | vṛṣā̍ | ratha̍ḥ | vṛṣa̍ṇā | harī̱ iti̍ | vṛ̱ṣa̱bhāṇi̍ | āyu̍dhā |
vṛṣṇa̍ḥ | mada̍sya | vṛ̱ṣa̱bha̱ | tvam | ī̱śi̱ṣe̱ | indra̍ | soma̍sya | vṛ̱ṣa̱bhasya̍ | tṛ̱pṇu̱hi̱ |
pra | te̱ | nāva̍m | na | sama̍ne | va̱ca̱syuva̍m | brahma̍ṇā | yā̱mi̱ | sava̍neṣu | dadhṛ̍ṣiḥ |
ku̱vit | na̱ḥ | a̱sya | vaca̍saḥ | ni̱-bodhi̍ṣat | indra̍m | utsa̍m | na | vasu̍naḥ | si̱cā̱ma̱he̱ |
pu̱rā | sa̱m-bā̱dhāt | a̱bhi | ā | va̱vṛ̱tsva̱ | na̱ḥ | dhe̱nuḥ | na | va̱tsam | yava̍sasya | pi̱pyuṣī̍ |
sa̱kṛt | su | te̱ | su̱ma̱ti-bhi̍ḥ | śa̱ta̱kra̱to̱ iti̍ śata-krato | sam | patnī̍bhiḥ | na | vṛṣa̍ṇaḥ | na̱sī̱ma̱hi̱ |
nū̱nam | sā | te̱ | prati̍ | vara̍m | ja̱ri̱tre | du̱hī̱yat | i̱ndra̱ | dakṣi̍ṇā | ma̱ghonī̍ |
śikṣa̍ | sto̱tṛ-bhya̍ḥ | mā | ati̍ | dha̱k | bhaga̍ḥ | na̱ḥ | bṛ̱hat | va̱de̱ma̱ | vi̱dathe̍ | su̱-vīrā̍ḥ |
tat | a̱smai̱ | navya̍m | a̱ṅgi̱ra̱svat | a̱rca̱ta̱ | śuṣmā̍ḥ | yat | a̱sya̱ | pra̱tna-thā̍ | u̱t-īra̍te |
viśvā̍ | yat | go̱trā | saha̍sā | pari̍-vṛtā | made̍ | soma̍sya | dṛ̱ṁhi̱tāni̍ | aira̍yat |
saḥ | bhū̱tu̱ | yaḥ | ha̱ | pra̱tha̱māya̍ | dhāya̍se | oja̍ḥ | mimā̍naḥ | ma̱hi̱māna̍m | ā | ati̍rat |
śūra̍ḥ | yaḥ | yu̱t-su | ta̱nva̍m | pa̱ri̱-vyata̍ | śī̱rṣaṇi̍ | dyām | ma̱hi̱nā | prati̍ | a̱mu̱ñca̱ta̱ |
adha̍ | a̱kṛ̱ṇo̱ḥ | pra̱tha̱mam | vī̱rya̍m | ma̱hat | yat | a̱sya̱ | agre̍ | brahma̍ṇā | śuṣma̍m | aira̍yaḥ |
ra̱the̱-sthena̍ | hari̍-aśvena | vi-cyu̍tāḥ | pra | jī̱raya̍ḥ | si̱sra̱te̱ | sa̱dhrya̍k | pṛtha̍k |
adha̍ | yaḥ | viśvā̍ | bhuva̍nā | a̱bhi | ma̱jmanā̍ | ī̱śā̱na̱-kṛt | pra-va̍yāḥ | a̱bhi | ava̍rdhata |
āt | roda̍sī̱ iti̍ | jyoti̍ṣā | vahni̍ḥ | ā | a̱ta̱no̱t | sīvya̍n | tamā̍ṁsi | dudhi̍tā | sam | a̱vya̱ya̱t |
saḥ | prā̱cīnā̍n | parva̍tān | dṛ̱ṁha̱t | oja̍sā | a̱dha̱rā̱cīna̍m | a̱kṛ̱ṇo̱t | a̱pām | apa̍ḥ |
adhā̍rayat | pṛ̱thi̱vīm | vi̱śva-dhā̍yasam | asta̍bhnāt | mā̱yayā̍ | dyām | a̱va̱-srasa̍ḥ |
saḥ | a̱smai̱ | ara̍m | bā̱hu-bhyā̍m | yam | pi̱tā | akṛ̍ṇot | viśva̍smāt | ā | ja̱nuṣa̍ḥ | veda̍saḥ | pari̍ |
yena̍ | pṛ̱thi̱vyām | ni | krivi̍m | śa̱yadhyai̍ | vajre̍ṇa | ha̱tvī | avṛ̍ṇak | tu̱vi̱-svani̍ḥ |
a̱mā̱jūḥ-i̍va | pi̱troḥ | sacā̍ | sa̱tī | sa̱mā̱nāt | ā | sada̍saḥ | tvām | i̱ye̱ | bhaga̍m |
kṛ̱dhi | pra̱-ke̱tam | upa̍ | mā̱si̱ | ā | bha̱ra̱ | da̱ddhi | bhā̱gam | ta̱nva̍ḥ | yena̍ | ma̱maha̍ḥ |
bho̱jam | tvām | i̱ndra̱ | va̱yam | hu̱ve̱ma̱ | da̱diḥ | tvam | i̱ndra̱ | apā̍ṁsi | vājā̍n |
a̱vi̱ḍḍhi | i̱ndra̱ | ci̱trayā̍ | na̱ḥ | ū̱tī | kṛ̱dhi | vṛ̱ṣa̱n | i̱ndra̱ | vasya̍saḥ | na̱ḥ |
nū̱nam | sā | te̱ | prati̍ | vara̍m | ja̱ri̱tre | du̱hī̱yat | i̱ndra̱ | dakṣi̍ṇā | ma̱ghonī̍ |
śikṣa̍ | sto̱tṛ-bhya̍ḥ | mā | ati̍ | dha̱k | bhaga̍ḥ | na̱ḥ | bṛ̱hat | va̱de̱ma̱ | vi̱dathe̍ | su̱-vīrā̍ḥ |
prā̱tariti̍ | ratha̍ḥ | nava̍ḥ | yo̱ji̱ | sasni̍ḥ | catu̍ḥ-yugaḥ | tri̱-ka̱śaḥ | sa̱pta-ra̍śmiḥ |
daśa̍-aritraḥ | ma̱nu̱ṣya̍ḥ | sva̱ḥ-sāḥ | saḥ | i̱ṣṭi-bhi̍ḥ | ma̱ti-bhi̍ḥ | raṁhya̍ḥ | bhū̱t |
saḥ | a̱smai̱ | ara̍m | pra̱tha̱mam | saḥ | dvi̱tīya̍m | u̱to iti̍ | tṛ̱tīya̍m | manu̍ṣaḥ | saḥ | hotā̍ |
a̱nyasyā̍ḥ | garbha̍m | a̱nye | ū̱m̐ iti̍ | ja̱na̱nta̱ | saḥ | a̱nyebhi̍ḥ | sa̱ca̱te̱ | jenya̍ḥ | vṛṣā̍ |
harī̱ iti̍ | nu | ka̱m | rathe̍ | indra̍sya | yo̱ja̱m | ā̱-yai | su̱-u̱ktena̍ | vaca̍sā | nave̍na |
mo iti̍ | su | tvām | atra̍ | ba̱hava̍ḥ | hi | viprā̍ḥ | ni | rī̱ra̱ma̱n | yaja̍mānāsaḥ | a̱nye |
ā | dvābhyā̍m | hari̍-bhyām | i̱ndra̱ | yā̱hi̱ | ā | ca̱tuḥ-bhi̍ḥ | ā | ṣa̱ṭ-bhiḥ | hū̱yamā̍naḥ |
ā | a̱ṣṭā̱bhiḥ | da̱śa-bhi̍ḥ | so̱ma̱-peya̍m | a̱yam | su̱taḥ | su̱-ma̱kha̱ | mā | mṛdha̍ḥ | ka̱riti̍ kaḥ |
ā | vi̱ṁśa̱tyā | tri̱ṁśatā̍ | yā̱hi̱ | a̱rvāṅ | ā | ca̱tvā̱ri̱ṁśatā̍ | hari̍-bhiḥ | yu̱jā̱naḥ |
ā | pa̱ñcā̱śatā̍ | su̱-rathe̍bhiḥ | i̱ndra̱ | ā | ṣa̱ṣṭyā | sa̱pta̱tyā | so̱ma̱-peya̍m |
ā | a̱śī̱tyā | na̱va̱tyā | yā̱hi̱ | a̱rvāṅ | ā | śa̱tena̍ | hari̍-bhiḥ | u̱hyamā̍naḥ |
a̱yam | hi | te̱ | śu̱na-ho̍treṣu | soma̍ḥ | indra̍ | tvā̱-yā | pari̍-siktaḥ | madā̍ya |
mama̍ | brahma̍ | i̱ndra̱ | yā̱hi̱ | accha̍ | viśvā̍ | harī̱ iti̍ | dhu̱ri | dhi̱ṣva̱ | ratha̍sya |
pu̱ru̱-trā | hi | vi̱-havya̍ḥ | ba̱bhūtha̍ | a̱smin | śū̱ra̱ | sava̍ne | mā̱da̱ya̱sva̱ |
na | me̱ | indre̍ṇa | sa̱khyam | vi | yo̱ṣa̱t | a̱smabhya̍m | a̱sya̱ | dakṣi̍ṇā | du̱hī̱ta̱ |
upa̍ | jyeṣṭhe̍ | varū̍the | gabha̍stau | prā̱ye-prā̍ye | ji̱gī̱vāṁsa̍ḥ | syā̱ma̱ |
nū̱nam | sā | te̱ | prati̍ | vara̍m | ja̱ri̱tre | du̱hī̱yat | i̱ndra̱ | dakṣi̍ṇā | ma̱ghonī̍ |
śikṣa̍ | sto̱tṛ-bhya̍ḥ | mā | ati̍ | dha̱k | bhaga̍ḥ | na̱ḥ | bṛ̱hat | va̱de̱ma̱ | vi̱dathe̍ | su̱-vīrā̍ḥ |
apā̍yi | a̱sya | andha̍saḥ | madā̍ya | manī̍ṣiṇaḥ | su̱vā̱nasya̍ | praya̍saḥ |
yasmi̍n | indra̍ḥ | pra̱-divi̍ | va̱vṛ̱dhā̱naḥ | oka̍ḥ | da̱dhe | bra̱hma̱ṇyanta̍ḥ | ca̱ | nara̍ḥ |
a̱sya | ma̱ndā̱naḥ | madhva̍ḥ | vajra̍-hastaḥ | ahi̍m | indra̍ḥ | a̱rṇa̱ḥ-vṛta̍m | vi | vṛ̱śca̱t |
pra | yat | vaya̍ḥ | na | svasa̍rāṇi | accha̍ | prayā̍ṁsi | ca̱ | na̱dīnā̍m | cakra̍manta |
saḥ | māhi̍naḥ | indra̍ḥ | arṇa̍ḥ | a̱pām | pra | ai̱ra̱ya̱t | a̱hi̱-hā | accha̍ | sa̱mu̱dram |
aja̍nayat | sūrya̍m | vi̱dat | gāḥ | a̱ktunā̍ | ahnā̍m | va̱yunā̍ni | sā̱dha̱t |
saḥ | a̱pra̱tīni̍ | mana̍ve | pu̱rūṇi̍ | indra̍ḥ | dā̱śa̱t | dā̱śuṣe̍ | hanti̍ | vṛ̱tram |
sa̱dyaḥ | yaḥ | nṛ-bhya̍ḥ | a̱ta̱sāyya̍ḥ | bhūt | pa̱spṛ̱dhā̱nebhya̍ḥ | sūrya̍sya | sā̱tau |
saḥ | su̱nva̱te | indra̍ḥ | sūrya̍m | ā | de̱vaḥ | ri̱ṇa̱k | martyā̍ya | sta̱vān |
ā | yat | ra̱yim | gu̱hat-a̍vadyam | a̱smai̱ | bhara̍t | aṁśa̍m | na | eta̍śaḥ | da̱śa̱syan |
saḥ | ra̱ndha̱ya̱t | sa̱-diva̍ḥ | sāra̍thaye | śuṣṇa̍m | a̱śuṣa̍m | kuya̍vam | kutsā̍ya |
diva̍ḥ-dāsāya | na̱va̱tim | ca̱ | nava̍ | indra̍ḥ | pura̍ḥ | vi | ai̱ra̱t | śamba̍rasya |
e̱va | te̱ | i̱ndra̱ | u̱catha̍m | a̱he̱ma̱ | śra̱va̱syā | na | tmanā̍ | vā̱jaya̍ntaḥ |
a̱śyāma̍ | tat | sāpta̍m | ā̱śu̱ṣā̱ṇāḥ | na̱nama̍ḥ | vadha̍ḥ | ade̍vasya | pī̱yoḥ |
e̱va | te̱ | gṛ̱tsa̱-ma̱dāḥ | śū̱ra̱ | manma̍ | a̱va̱syava̍ḥ | na | va̱yunā̍ni | ta̱kṣu̱ḥ |
bra̱hma̱ṇyanta̍ḥ | i̱ndra̱ | te̱ | navī̍yaḥ | iṣa̍m | ūrja̍m | su̱-kṣi̱tim | su̱mnam | a̱śyu̱ḥ |
nū̱nam | sā | te̱ | prati̍ | vara̍m | ja̱ri̱tre | du̱hī̱yat | i̱ndra̱ | dakṣi̍ṇā | ma̱ghonī̍ |
śikṣa̍ | sto̱tṛ-bhya̍ḥ | mā | ati̍ | dha̱k | bhaga̍ḥ | na̱ḥ | bṛ̱hat | va̱de̱ma̱ | vi̱dathe̍ | su̱-vīrā̍ḥ |
va̱yam | te̱ | vaya̍ḥ | i̱ndra̱ | vi̱ddhi | su | na̱ḥ | pra | bha̱rā̱ma̱he̱ | vā̱ja̱-yuḥ | na | ratha̍m |
vi̱pa̱nyava̍ḥ | dīdhya̍taḥ | ma̱nī̱ṣā | su̱mnam | iya̍kṣantaḥ | tvā-va̍taḥ | nṝn |
tvam | na̱ḥ | i̱ndra̱ | tvābhi̍ḥ | ū̱tī | tvā̱-ya̱taḥ | a̱bhi̱ṣṭi̱-pā | a̱si̱ | janā̍n |
tvam | i̱naḥ | dā̱śuṣa̍ḥ | va̱rū̱tā | i̱tthā-dhī̍ḥ | a̱bhi | yaḥ | nakṣa̍ti | tvā̱ |
saḥ | na̱ḥ | yuvā̍ | indra̍ḥ | jo̱hūtra̍ḥ | sakhā̍ | śi̱vaḥ | na̱rām | a̱stu̱ | pā̱tā |
yaḥ | śaṁsa̍ntam | yaḥ | śa̱śa̱mā̱nam | ū̱tī | paca̍ntam | ca̱ | stu̱vanta̍m | ca̱ | pra̱-neṣa̍t |
tam | ū̱m̐ iti̍ | stu̱ṣe̱ | indra̍m | tam | gṛ̱ṇī̱ṣe̱ | yasmi̍n | pu̱rā | va̱vṛ̱dhuḥ | śā̱śa̱duḥ | ca̱ |
saḥ | vasva̍ḥ | kāma̍m | pī̱pa̱ra̱t | i̱yā̱naḥ | bra̱hma̱ṇya̱taḥ | nūta̍nasya | ā̱yoḥ |
saḥ | aṅgi̍rasām | u̱cathā̍ | ju̱ju̱ṣvān | brahma̍ | tū̱to̱t | indra̍ḥ | gā̱tum | i̱ṣṇan |
mu̱ṣṇan | u̱ṣasa̍ḥ | sūrye̍ṇa | sta̱vān | aśna̍sya | ci̱t | śi̱śna̱tha̱t | pū̱rvyāṇi̍ |
saḥ | ha̱ | śru̱taḥ | indra̍ḥ | nāma̍ | de̱vaḥ | ū̱rdhvaḥ | bhu̱va̱t | manu̍ṣe | da̱sma-ta̍maḥ |
ava̍ | pri̱yam | a̱rśa̱sā̱nasya̍ | sa̱hvān | śira̍ḥ | bha̱ra̱t | dā̱sasya̍ | sva̱dhā-vā̍n |
saḥ | vṛ̱tra̱-hā | indra̍ḥ | kṛ̱ṣṇa-yo̍nīḥ | pu̱ra̱m-da̱raḥ | dāsī̍ḥ | ai̱ra̱ya̱t | vi |
aja̍nayat | mana̍ve | kṣā̱m | a̱paḥ | ca̱ | sa̱trā | śaṁsa̍m | yaja̍mānasya | tū̱to̱t |
tasmai̍ | ta̱va̱sya̍m | anu̍ | dā̱yi̱ | sa̱trā | indrā̍ya | de̱vebhi̍ḥ | arṇa̍-sātau |
prati̍ | yat | a̱sya̱ | vajra̍m | bā̱hvoḥ | dhuḥ | ha̱tvī | dasyū̍n | pura̍ḥ | āya̍sīḥ | ni | tā̱rī̱t |
nū̱nam | sā | te̱ | prati̍ | vara̍m | ja̱ri̱tre | du̱hī̱yat | i̱ndra̱ | dakṣi̍ṇā | ma̱ghonī̍ |
śikṣa̍ | sto̱tṛ-bhya̍ḥ | mā | ati̍ | dha̱k | bhaga̍ḥ | na̱ḥ | bṛ̱hat | va̱de̱ma̱ | vi̱dathe̍ | su̱-vīrā̍ḥ |
vi̱śva̱-jite̍ | dha̱na̱-jite̍ | sva̱ḥ-jite̍ | sa̱trā̱-jite̍ | nṛ̱-jite̍ | u̱rva̱rā̱-jite̍ |
a̱śva̱-jite̍ | go̱-jite̍ | a̱p-jite̍ | bha̱ra̱ | indrā̍ya | soma̍m | ya̱ja̱tāya̍ | ha̱rya̱tam |
a̱bhi̱-bhuve̍ | a̱bhi̱-bha̱ṅgāya̍ | va̱nva̱te | aṣā̍ḻhāya | saha̍mānāya | ve̱dhase̍ |
tu̱vi̱-graye̍ | vahna̍ye | du̱starī̍tave | sa̱trā̱-sahe̍ | nama̍ḥ | indrā̍ya | vo̱ca̱ta̱ |
sa̱trā̱-sa̱haḥ | ja̱na̱-bha̱kṣaḥ | ja̱na̱m-sa̱haḥ | cyava̍naḥ | yu̱dhmaḥ | anu̍ | joṣa̍m | u̱kṣi̱taḥ |
vṛ̱ta̱m-ca̱yaḥ | sahu̍riḥ | vi̱kṣu | ā̱ri̱taḥ | indra̍sya | voca̍m | pra | kṛ̱tāni̍ | vī̱ryā̍ |
a̱na̱nu̱-daḥ | vṛ̱ṣa̱bhaḥ | dodha̍taḥ | va̱dhaḥ | ga̱mbhī̱raḥ | ṛ̱ṣvaḥ | asa̍maṣṭa-kāvyaḥ |
ra̱dhra̱-co̱daḥ | śnatha̍naḥ | vī̱ḻi̱taḥ | pṛ̱thuḥ | indra̍ḥ | su̱-ya̱jñaḥ | u̱ṣasa̍ḥ | sva̍ḥ | ja̱na̱t |
ya̱jñena̍ | gā̱tum | a̱p-tura̍ḥ | vi̱vi̱dri̱re̱ | dhiya̍ḥ | hi̱nvā̱nāḥ | u̱śija̍ḥ | ma̱nī̱ṣiṇa̍ḥ |
a̱bhi̱-svarā̍ | ni̱-sadā̍ | gāḥ | a̱va̱syava̍ḥ | indre̍ | hi̱nvā̱nāḥ | dravi̍ṇāni | ā̱śa̱ta̱ |
indra̍ | śreṣṭhā̍ni | dravi̍ṇāni | dhe̱hi̱ | citti̍m | dakṣa̍sya | su̱bha̱ga̱-tvam | a̱sme iti̍ |
poṣa̍m | ra̱yī̱ṇām | ari̍ṣṭim | ta̱nūnā̍m | svā̱dmāna̍m | vā̱caḥ | su̱di̱na̱-tvam | ahnā̍m |
tri-ka̍drukeṣu | ma̱hi̱ṣaḥ | yava̍-āśiram | tu̱vi̱-śuṣma̍ḥ | tṛ̱pat | soma̍m | a̱pi̱ba̱t | viṣṇu̍nā | su̱tam | yathā̍ | ava̍śat |
saḥ | ī̱m | ma̱mā̱da̱ | mahi̍ | karma̍ | karta̍ve | ma̱hām | u̱rum | saḥ | e̱na̱m | sa̱śca̱t | de̱vaḥ | de̱vam | sa̱tyam | indra̍m | sa̱tyaḥ | indu̍ḥ |
adha̍ | tviṣi̍-mān | a̱bhi | oja̍sā | krivi̍m | yu̱dhā | a̱bha̱va̱t | ā | roda̍sī̱ iti̍ | a̱pṛ̱ṇa̱t | a̱sya̱ | ma̱jmanā̍ | pra | va̱vṛ̱dhe̱ |
adha̍tta | a̱nyam | ja̱ṭhare̍ | pra | ī̱m | a̱ri̱cya̱ta̱ | saḥ | e̱na̱m | sa̱śca̱t | de̱vaḥ | de̱vam | sa̱tyam | indra̍m | sa̱tyaḥ | indu̍ḥ |
sā̱kam | jā̱taḥ | kratu̍nā | sā̱kam | oja̍sā | va̱va̱kṣi̱tha̱ | sā̱kam | vṛ̱ddhaḥ | vī̱ryai̍ḥ | sa̱sa̱hiḥ | mṛdha̍ḥ | vi-ca̍rṣaṇiḥ |
dātā̍ | rādha̍ḥ | stu̱va̱te | kāmya̍m | vasu̍ | saḥ | e̱na̱m | sa̱śca̱t | de̱vaḥ | de̱vam | sa̱tyam | indra̍m | sa̱tyaḥ | indu̍ḥ |
tava̍ | tyat | narya̍m | nṛ̱to̱ iti̍ | apa̍ḥ | i̱ndra̱ | pra̱tha̱mam | pū̱rvyam | di̱vi | pra̱-vācya̍m | kṛ̱tam |
yat | de̱vasya̍ | śava̍sā | pra | ari̍ṇāḥ | asu̍m | ri̱ṇan | a̱paḥ |
bhuva̍t | viśva̍m | a̱bhi | ade̍vam | oja̍sā | vi̱dāt | ūrja̍m | śa̱ta-kra̍tuḥ | vi̱dāt | iṣa̍m |
ga̱ṇānā̍m | tvā̱ | ga̱ṇa-pa̍tim | ha̱vā̱ma̱he̱ | ka̱vim | ka̱vī̱nām | u̱pa̱maśra̍vaḥ-tamam |
jye̱ṣṭha̱-rāja̍m | brahma̍ṇām | bra̱hma̱ṇa̱ḥ | pa̱te̱ | ā | na̱ḥ | śṛ̱ṇvan | ū̱ti-bhi̍ḥ | sī̱da̱ | sada̍nam |
de̱vāḥ | ci̱t | te̱ | a̱su̱rya̱ | pra-ce̍tasaḥ | bṛha̍spate | ya̱jñiya̍m | bhā̱gam | ā̱na̱śu̱ḥ |
u̱srāḥ-i̍va | sūrya̍ḥ | jyoti̍ṣā | ma̱haḥ | viśve̍ṣām | it | ja̱ni̱tā | brahma̍ṇām | a̱si̱ |
ā | vi̱-bādhya̍ | pa̱ri̱-rapa̍ḥ | tamā̍ṁsi | ca̱ | jyoti̍ṣmantam | ratha̍m | ṛ̱tasya̍ | ti̱ṣṭha̱si̱ |
bṛha̍spate | bhī̱mam | a̱mi̱tra̱-dambha̍nam | ra̱kṣa̱ḥ-hana̍m | go̱tra̱-bhida̍m | sva̱ḥ-vida̍m |
su̱nī̱ti-bhi̍ḥ | na̱ya̱si̱ | trāya̍se | jana̍m | yaḥ | tubhya̍m | dāśā̍t | na | tam | aṁha̍ḥ | a̱śna̱va̱t |
bra̱hma̱-dviṣa̍ḥ | tapa̍naḥ | ma̱nyu̱-mīḥ | a̱si̱ | bṛha̍spate | mahi̍ | tat | te̱ | ma̱hi̱-tva̱nam |
na | tam | aṁha̍ḥ | na | du̱ḥ-i̱tam | kuta̍ḥ | ca̱na | na | arā̍tayaḥ | ti̱ti̱ru̱ḥ | na | dva̱yā̱vina̍ḥ |
viśvā̍ḥ | it | a̱smā̱t | dhva̱rasa̍ḥ | vi | bā̱dha̱se̱ | yam | su̱-go̱pāḥ | rakṣa̍si | bra̱hma̱ṇa̱ḥ | pa̱te̱ |
tvam | na̱ḥ | go̱pāḥ | pa̱thi̱-kṛt | vi̱-ca̱kṣa̱ṇaḥ | tava̍ | vra̱tāya̍ | ma̱ti-bhi̍ḥ | ja̱rā̱ma̱he̱ |
bṛha̍spate | yaḥ | na̱ḥ | a̱bhi | hvara̍ḥ | da̱dhe | svā | tam | ma̱rma̱rtu̱ | du̱cchunā̍ | hara̍svatī |
u̱ta | vā̱ | yaḥ | na̱ḥ | ma̱rcayā̍t | anā̍gasaḥ | a̱rā̱ti̱-vā | marta̍ḥ | sā̱nu̱kaḥ | vṛka̍ḥ |
bṛha̍spate | apa̍ | tam | va̱rta̱ya̱ | pa̱thaḥ | su̱-gam | na̱ḥ | a̱syai | de̱va-vī̍taye | kṛ̱dhi̱ |
trā̱tāra̍m | tvā̱ | ta̱nūnā̍m | ha̱vā̱ma̱he̱ | ava̍-spartaḥ | a̱dhi̱-va̱ktāra̍m | a̱sma̱-yum |
bṛha̍spate | de̱va̱-nida̍ḥ | ni | ba̱rha̱ya̱ | mā | du̱ḥ-evā̍ḥ | ut-ta̍ram | su̱mnam | ut | na̱śa̱n |
tvayā̍ | va̱yam | su̱-vṛdhā̍ | bra̱hma̱ṇa̱ḥ | pa̱te̱ | spā̱rhā | vasu̍ | ma̱nu̱ṣyā̍ | ā | da̱dī̱ma̱hi̱ |
yāḥ | na̱ḥ | dū̱re | ta̱ḻita̍ḥ | yāḥ | arā̍tayaḥ | a̱bhi | santi̍ | ja̱mbhaya̍ | tāḥ | a̱na̱pnasa̍ḥ |
tvayā̍ | va̱yam | u̱t-ta̱mam | dhī̱ma̱he̱ | vaya̍ḥ | bṛha̍spate | papri̍ṇā | sasni̍nā | yu̱jā |
mā | na̱ḥ | du̱ḥ-śaṁsa̍ḥ | a̱bhi̱-di̱psuḥ | ī̱śa̱ta̱ | pra | su̱-śaṁsā̍ḥ | ma̱ti-bhi̍ḥ | tā̱ri̱ṣī̱ma̱hi̱ |
a̱na̱nu̱-daḥ | vṛ̱ṣa̱bhaḥ | jagmi̍ḥ | ā̱-ha̱vam | niḥ-ta̍ptā | śatru̍m | pṛta̍nāsu | sa̱sa̱hiḥ |
asi̍ | sa̱tyaḥ | ṛ̱ṇa̱-yāḥ | bra̱hma̱ṇa̱ḥ | pa̱te̱ | u̱grasya̍ | ci̱t | da̱mi̱tā | vī̱ḻu̱-ha̱rṣiṇa̍ḥ |
ade̍vena | mana̍sā | yaḥ | ri̱ṣa̱ṇyati̍ | śā̱sām | u̱graḥ | maya̍mānaḥ | jighā̍ṁsati |
bṛha̍spate | mā | praṇa̍k | tasya̍ | na̱ḥ | va̱dhaḥ | ni | ka̱rma̱ | ma̱nyum | du̱ḥ-eva̍sya | śardha̍taḥ |
bhare̍ṣu | havya̍ḥ | nama̍sā | u̱pa̱-sadya̍ḥ | gantā̍ | vāje̍ṣu | sani̍tā | dhana̍m-dhanam |
viśvā̍ḥ | it | a̱ryaḥ | a̱bhi̱-di̱psva̍ḥ | mṛdha̍ḥ | bṛha̱spati̍ḥ | vi | va̱va̱rha̱ | rathā̍n-iva |
teji̍ṣṭhayā | ta̱pa̱nī | ra̱kṣasa̍ḥ | ta̱pa̱ | ye | tvā̱ | ni̱de | da̱dhi̱re | dṛ̱ṣṭa-vī̍ryam |
ā̱viḥ | tat | kṛ̱ṣva̱ | yat | asa̍t | te̱ | u̱kthya̍m | bṛha̍spate | vi | pa̱ri̱-rapa̍ḥ | a̱rda̱ya̱ |
bṛha̍spate | ati̍ | yat | a̱ryaḥ | arhā̍t | dyu̱-mat | vi̱-bhāti̍ | kratu̍-mat | jane̍ṣu |
yat | dī̱daya̍t | śava̍sā | ṛ̱ta̱-pra̱jā̱ta̱ | tat | a̱smāsu̍ | dravi̍ṇam | dhe̱hi̱ | ci̱tram |
mā | na̱ḥ | ste̱nebhya̍ḥ | ye | a̱bhi | dru̱haḥ | pa̱de | ni̱rā̱miṇa̍ḥ | ri̱pava̍ḥ | anne̍ṣu | ja̱gṛ̱dhuḥ |
ā | de̱vānā̍m | oha̍te | vi | vraya̍ḥ | hṛ̱di | bṛha̍spate | na | pa̱raḥ | sāmna̍ḥ | vi̱du̱ḥ |
viśve̍bhyaḥ | hi | tvā̱ | bhuva̍nebhyaḥ | pari̍ | tvaṣṭā̍ | aja̍nat | sāmna̍ḥ-sāmnaḥ | ka̱viḥ |
saḥ | ṛ̱ṇa̱-cit | ṛ̱ṇa̱-yāḥ | brahma̍ṇaḥ | pati̍ḥ | dru̱haḥ | ha̱ntā | ma̱haḥ | ṛ̱tasya̍ | dha̱rtari̍ |
tava̍ | śri̱ye | vi | a̱ji̱hī̱ta̱ | parva̍taḥ | gavā̍m | go̱tram | u̱t-asṛ̍jaḥ | yat | a̱ṅgi̱ra̱ḥ |
indre̍ṇa | yu̱jā | tama̍sā | pari̍-vṛtam | bṛha̍spate | niḥ | a̱pām | au̱bja̱ḥ | a̱rṇa̱vam |
brahma̍ṇaḥ | pa̱te̱ | tvam | a̱sya | ya̱ntā | su̱-u̱ktasya̍ | bo̱dhi̱ | tana̍yam | ca̱ | ji̱nva̱ |
viśva̍m | tat | bha̱dram | yat | ava̍nti | de̱vāḥ | bṛ̱hat | va̱de̱ma̱ | vi̱dathe̍ | su̱-vīrā̍ḥ |
saḥ | i̱mām | a̱vi̱ḍḍhi̱ | pra-bhṛ̍tim | yaḥ | īśi̍ṣe | a̱yā | vi̱dhe̱ma̱ | nava̍yā | ma̱hā | gi̱rā |
yathā̍ | na̱ḥ | mī̱ḍhvān | stava̍te | sakhā̍ | tava̍ | bṛha̍spate | sīsa̍dhaḥ | saḥ | u̱ta | na̱ḥ | ma̱tim |
yaḥ | nantvā̍ni | ana̍mat | ni | oja̍sā | u̱ta | a̱da̱rda̱ḥ | ma̱nyunā̍ | śamba̍rāṇi | vi |
pra | a̱cya̱va̱ya̱t | acyu̍tā | brahma̍ṇaḥ | pati̍ḥ | ā | ca̱ | avi̍śat | vasu̍-mantam | vi | parva̍tam |
tat | de̱vānā̍m | de̱va-ta̍māya | kartva̍m | aśra̍thnan | dṛ̱ḻhā | avra̍danta | vī̱ḻi̱tā |
ut | gāḥ | ā̱ja̱t | abhi̍nat | brahma̍ṇā | va̱lam | agū̍hat | tama̍ḥ | vi | a̱ca̱kṣa̱ya̱t | sva1̱̍riti̱ sva̍ḥ |
aśma̍-āsyam | a̱va̱tam | brahma̍ṇaḥ | pati̍ḥ | madhu̍-dhāram | a̱bhi | yam | oja̍sā | atṛ̍ṇat |
tam | e̱va | viśve̍ | pa̱pi̱re̱ | sva̱ḥ-dṛśa̍ḥ | ba̱hu | sā̱kam | si̱si̱cu̱ḥ | utsa̍m | u̱driṇa̍m |
sanā̍ | tā | kā | ci̱t | bhuva̍nā | bhavī̍tvā | mā̱t-bhiḥ | śa̱rat-bhi̍ḥ | dura̍ḥ | va̱ra̱nta̱ | va̱ḥ |
aya̍tantā | ca̱ra̱ta̱ḥ | a̱nyat-a̍nyat | it | yā | ca̱kāra̍ | va̱yunā̍ | brahma̍ṇaḥ | pati̍ḥ |
a̱bhi̱-nakṣa̍ntaḥ | a̱bhi | ye | tam | ā̱na̱śuḥ | ni̱-dhim | pa̱ṇī̱nām | pa̱ra̱mam | guhā̍ | hi̱tam |
te | vi̱dvāṁsa̍ḥ | pra̱ti̱-cakṣya̍ | anṛ̍tā | puna̍ḥ | yata̍ḥ | ū̱m̐ iti̍ | āya̍n | tat | ut | ī̱yuḥ | ā̱-viśa̍m |
ṛ̱ta-vā̍naḥ | pra̱ti̱-cakṣya̍ | anṛ̍tā | puna̍ḥ | ā | ata̍ḥ | ā | ta̱sthu̱ḥ | ka̱vaya̍ḥ | ma̱haḥ | pa̱thaḥ |
te | bā̱hu-bhyā̍m | dha̱mi̱tam | a̱gnim | aśma̍ni | naki̍ḥ | saḥ | a̱sti̱ | ara̍ṇaḥ | ju̱huḥ | hi | tam |
ṛ̱ta-jye̍na | kṣi̱preṇa̍ | brahma̍ṇaḥ | pati̍ḥ | yatra̍ | vaṣṭi̍ | pra | tat | a̱śno̱ti̱ | dhanva̍nā |
tasya̍ | sā̱dhvīḥ | iṣa̍vaḥ | yābhi̍ḥ | asya̍ti | nṛ̱-cakṣa̍saḥ | dṛ̱śaye̍ | karṇa̍-yonayaḥ |
saḥ | sa̱m-na̱yaḥ | saḥ | vi̱-na̱yaḥ | pu̱raḥ-hi̍taḥ | saḥ | su-stu̍taḥ | saḥ | yu̱dhi | brahma̍ṇaḥ | pati̍ḥ |
cā̱kṣmaḥ | yat | vāja̍m | bhara̍te | ma̱tī | dhanā̍ | āt | it | sūrya̍ḥ | ta̱pa̱ti̱ | ta̱pya̱tuḥ | vṛthā̍ |
vi̱-bhu | pra̱-bhu | pra̱tha̱mam | me̱hanā̍-vataḥ | bṛha̱spate̍ḥ | su̱-vi̱datrā̍ṇi | rādhyā̍ |
i̱mā | sā̱tāni̍ | ve̱nyasya̍ | vā̱jina̍ḥ | yena̍ | janā̍ḥ | u̱bhaye̍ | bhu̱ñja̱te | viśa̍ḥ |
yaḥ | ava̍re | vṛ̱jane̍ | vi̱śva-thā̍ | vi̱-bhuḥ | ma̱hām | ū̱m̐ iti̍ | ra̱ṇvaḥ | śava̍sā | va̱vakṣi̍tha |
saḥ | de̱vaḥ | de̱vān | prati̍ | pa̱pra̱the̱ | pṛ̱thu | viśvā̍ | it | ū̱m̐ iti̍ | tā | pa̱ri̱-bhūḥ | brahma̍ṇaḥ | pati̍ḥ |
viśva̍m | sa̱tyam | ma̱gha̱-vā̱nā̱ | yu̱voḥ | it | āpa̍ḥ | ca̱na | pra | mi̱na̱nti̱ | vra̱tam | vā̱m |
accha̍ | i̱ndrā̱bra̱hma̱ṇa̱spa̱tī̱ iti̍ | ha̱viḥ | na̱ḥ | anna̍m | yujā̍-iva | vā̱jinā̍ | ji̱gā̱ta̱m |
u̱ta | āśi̍ṣṭhāḥ | anu̍ | śṛ̱ṇva̱nti̱ | vahna̍yaḥ | sa̱bheya̍ḥ | vipra̍ḥ | bha̱ra̱te̱ | ma̱tī | dhanā̍ |
vī̱ḻu̱-dveṣā̍ḥ | anu̍ | vaśā̍ | ṛ̱ṇam | ā̱-da̱diḥ | saḥ | ha̱ | vā̱jī | sa̱m-i̱the | brahma̍ṇaḥ | pati̍ḥ |
brahma̍ṇaḥ | pate̍ḥ | a̱bha̱va̱t | ya̱thā̱-va̱śam | sa̱tyaḥ | ma̱nyuḥ | mahi̍ | karma̍ | ka̱ri̱ṣya̱taḥ |
yaḥ | gāḥ | u̱t-āja̍t | saḥ | di̱ve | vi | ca̱ | a̱bha̱ja̱t | ma̱hī-i̍va | rī̱tiḥ | śava̍sā | a̱sa̱ra̱t | pṛtha̍k |
brahma̍ṇaḥ | pa̱te̱ | su̱-yama̍sya | vi̱śvahā̍ | rā̱yaḥ | syā̱ma̱ | ra̱thya̍ḥ | vaya̍svataḥ |
vī̱reṣu̍ | vī̱rān | upa̍ | pṛ̱ṅdhi̱ | na̱ḥ | tvam | yat | īśā̍naḥ | brahma̍ṇā | veṣi̍ | me̱ | hava̍m |
brahma̍ṇaḥ | pa̱te̱ | tvam | a̱sya | ya̱ntā | su̱-u̱ktasya̍ | bo̱dhi̱ | tana̍yam | ca̱ | ji̱nva̱ |
viśva̍m | tat | bha̱dram | yat | ava̍nti | de̱vāḥ | bṛ̱hat | va̱de̱ma̱ | vi̱dathe̍ | su̱-vīrā̍ḥ |
indhā̍naḥ | a̱gnim | va̱na̱va̱t | va̱nu̱ṣya̱taḥ | kṛ̱ta-bra̍hmā | śū̱śu̱va̱t | rā̱ta-ha̍vyaḥ | it |
jā̱tena̍ | jā̱tam | ati̍ | saḥ | pra | sa̱rsṛ̱te̱ | yam-ya̍m | yuja̍m | kṛ̱ṇu̱te | brahma̍ṇaḥ | pati̍ḥ |
vī̱rebhi̍ḥ | vī̱rān | va̱na̱va̱t | va̱nu̱ṣya̱taḥ | gobhi̍ḥ | ra̱yim | pa̱pra̱tha̱t | bodha̍ti | tmanā̍ |
to̱kam | ca̱ | tasya̍ | tana̍yam | ca̱ | va̱rdha̱te̱ | yam-ya̍m | yuja̍m | kṛ̱ṇu̱te | brahma̍ṇaḥ | pati̍ḥ |
sindhu̍ḥ | na | kṣoda̍ḥ | śimī̍-vān | ṛ̱ghā̱ya̱taḥ | vṛṣā̍-iva | vadhrī̍n | a̱bhi | va̱ṣṭi̱ | oja̍sā |
a̱gneḥ-i̍va | pra-si̍tiḥ | na | aha̍ | varta̍ve | yam-ya̍m | yuja̍m | kṛ̱ṇu̱te | brahma̍ṇaḥ | pati̍ḥ |
tasmai̍ | a̱rṣa̱nti̱ | di̱vyāḥ | a̱sa̱ścata̍ḥ | saḥ | satva̍-bhiḥ | pra̱tha̱maḥ | goṣu̍ | ga̱ccha̱ti̱ |
ani̍bhṛṣṭa-taviṣiḥ | ha̱nti̱ | oja̍sā | yam-ya̍m | yuja̍m | kṛ̱ṇu̱te | brahma̍ṇaḥ | pati̍ḥ |
tasmai̍ | it | viśve̍ | dhu̱na̱ya̱nta̱ | sindha̍vaḥ | acchi̍drā | śarma̍ | da̱dhi̱re̱ | pu̱rūṇi̍ |
de̱vānā̍m | su̱mne | su̱-bhaga̍ḥ | saḥ | e̱dha̱te̱ | yam-ya̍m | yuja̍m | kṛ̱ṇu̱te | brahma̍ṇaḥ | pati̍ḥ |
ṛ̱juḥ | it | śaṁsa̍ḥ | va̱na̱va̱t | va̱nu̱ṣya̱taḥ | de̱va̱-yan | it | ade̍va-yantam | a̱bhi | a̱sa̱t |
su̱pra̱-a̱vīḥ | it | va̱na̱va̱t | pṛ̱t-su | du̱stara̍m | yajvā̍ | it | aya̍jyoḥ | vi | bha̱jā̱ti̱ | bhoja̍nam |
yaja̍sva | vī̱ra̱ | pra | vi̱hi̱ | ma̱nā̱ya̱taḥ | bha̱dram | mana̍ḥ | kṛ̱ṇu̱ṣva̱ | vṛ̱tra̱-tūrye̍ |
ha̱viḥ | kṛ̱ṇu̱ṣva̱ | su̱-bhaga̍ḥ | yathā̍ | asa̍si | brahma̍ṇaḥ | pate̍ḥ | ava̍ḥ | ā | vṛ̱ṇī̱ma̱he̱ |
saḥ | it | jane̍na | saḥ | vi̱śā | saḥ | janma̍nā | saḥ | pu̱traiḥ | vāja̍m | bha̱ra̱te̱ | dhanā̍ | nṛ-bhi̍ḥ |
de̱vānā̍m | yaḥ | pi̱tara̍m | ā̱-vivā̍sati | śra̱ddhā-ma̍nāḥ | ha̱viṣā̍ | brahma̍ṇaḥ | pati̍m |
yaḥ | a̱smai̱ | ha̱vyaiḥ | ghṛ̱tava̍t-bhiḥ | avi̍dhat | pra | tam | prā̱cā | na̱ya̱ti̱ | brahma̍ṇaḥ | pati̍ḥ |
u̱ru̱ṣyati̍ | ī̱m | aṁha̍saḥ | rakṣa̍ti | ri̱ṣaḥ | a̱ṁhoḥ | ci̱t | a̱smai̱ | u̱ru̱-cakri̍ḥ | adbhu̍taḥ |
i̱māḥ | gira̍ḥ | ā̱di̱tyebhya̍ḥ | ghṛ̱ta-snū̍ḥ | sa̱nāt | rāja̍-bhyaḥ | ju̱hvā̍ | ju̱ho̱mi̱ |
śṛ̱ṇotu̍ | mi̱traḥ | a̱rya̱mā | bhaga̍ḥ | na̱ḥ | tu̱vi̱-jā̱taḥ | varu̍ṇaḥ | dakṣa̍ḥ | aṁśa̍ḥ |
i̱mam | stoma̍m | sa-kra̍tavaḥ | me̱ | a̱dya | mi̱traḥ | a̱rya̱mā | varu̍ṇaḥ | ju̱ṣa̱nta̱ |
ā̱di̱tyāsa̍ḥ | śuca̍yaḥ | dhāra̍-pūtāḥ | avṛ̍jināḥ | a̱na̱va̱dyāḥ | ari̍ṣṭāḥ |
te | ā̱di̱tyāsa̍ḥ | u̱rava̍ḥ | ga̱bhī̱rāḥ | ada̍bdhāsaḥ | dipsa̍ntaḥ | bhū̱ri̱-a̱kṣāḥ |
a̱ntariti̍ | pa̱śya̱nti̱ | vṛ̱ji̱nā | u̱ta | sā̱dhu | sarva̍m | rāja̍-bhyaḥ | pa̱ra̱mā | ci̱t | anti̍ |
dhā̱raya̍ntaḥ | ā̱di̱tyāsa̍ḥ | jaga̍t | sthāḥ | de̱vāḥ | viśva̍sya | bhuva̍nasya | go̱pāḥ |
dī̱rgha-dhi̍yaḥ | rakṣa̍māṇāḥ | a̱su̱rya̍m | ṛ̱ta-vā̍naḥ | caya̍mānāḥ | ṛ̱ṇāni̍ |
vi̱dyām | ā̱di̱tyā̱ḥ | ava̍saḥ | va̱ḥ | a̱sya | yat | a̱rya̱ma̱n | bha̱ye | ā | ci̱t | ma̱ya̱ḥ-bhu |
yu̱ṣmāka̍m | mi̱trā̱va̱ruṇā̱ | pra-nī̍tau | pari̍ | śvabhrā̍-iva | du̱ḥ-i̱tāni̍ | vṛ̱jyā̱m |
su̱-gaḥ | hi | va̱ḥ | a̱rya̱ma̱n | mi̱tra̱ | panthā̍ḥ | a̱nṛ̱kṣa̱raḥ | va̱ru̱ṇa̱ | sā̱dhuḥ | asti̍ |
tena̍ | ā̱di̱tyā̱ḥ | adhi̍ | vo̱ca̱ta̱ | na̱ḥ | yaccha̍ta | na̱ḥ | du̱ḥ-pa̱ri̱hantu̍ | śarma̍ |
pipa̍rtu | na̱ḥ | adi̍tiḥ | rāja̍-putrā | ati̍ | dveṣā̍ṁsi | a̱rya̱mā | su̱-gebhi̍ḥ |
bṛ̱hat | mi̱trasya̍ | varu̍ṇasya | śarma̍ | upa̍ | syā̱ma̱ | pu̱ru̱-vīrā̍ḥ | ari̍ṣṭāḥ |
ti̱sraḥ | bhūmī̍ḥ | dhā̱ra̱ya̱n | trīn | u̱ta | dyūn | trīṇi̍ | vra̱tā | vi̱dathe̍ | a̱ntaḥ | e̱ṣā̱m |
ṛ̱tena̍ | ā̱di̱tyā̱ḥ | mahi̍ | va̱ḥ | ma̱hi̱-tvam | tat | a̱rya̱ma̱n | va̱ru̱ṇa̱ | mi̱tra̱ | cāru̍ |
trī | ro̱ca̱nā | di̱vyā | dhā̱ra̱ya̱nta̱ | hi̱ra̱ṇyayā̍ḥ | śuca̍yaḥ | dhāra̍-pūtāḥ |
asva̍pna-jaḥ | a̱ni̱-mi̱ṣāḥ | ada̍bdhāḥ | u̱ru̱-śaṁsā̍ḥ | ṛ̱jave̍ | martyā̍ya |
tvam | viśve̍ṣām | va̱ru̱ṇa̱ | a̱si̱ | rājā̍ | ye | ca̱ | de̱vāḥ | a̱su̱ra̱ | ye | ca̱ | martā̍ḥ |
śa̱tam | na̱ḥ | rā̱sva̱ | śa̱rada̍ḥ | vi̱-cakṣe̍ | a̱śyāma̍ | āyū̍ṁṣi | su-dhi̍tāni | pūrvā̍ |
na | da̱kṣi̱ṇā | vi | ci̱ki̱te̱ | na | sa̱vyā | na | prā̱cīna̍m | ā̱di̱tyā̱ḥ | na | u̱ta | pa̱ścā |
pā̱kyā̍ | ci̱t | va̱sa̱va̱ḥ | dhī̱ryā̍ | ci̱t | yu̱ṣmā-nī̍taḥ | abha̍yam | jyoti̍ḥ | a̱śyā̱m |
yaḥ | rāja̍-bhyaḥ | ṛ̱ta̱ni-bhya̍ḥ | da̱dāśa̍ | yam | va̱rdhaya̍nti | pu̱ṣṭaya̍ḥ | ca̱ | nityā̍ḥ |
saḥ | re̱vān | yā̱ti̱ | pra̱tha̱maḥ | rathe̍na | va̱su̱-dāvā̍ | vi̱dathe̍ṣu | pra̱-śa̱staḥ |
śuci̍ḥ | a̱paḥ | su̱-yava̍sāḥ | ada̍bdhaḥ | upa̍ | kṣe̱ti̱ | vṛ̱ddha-va̍yāḥ | su̱-vīra̍ḥ |
naki̍ḥ | tam | ghna̱nti̱ | anti̍taḥ | na | dū̱rāt | yaḥ | ā̱di̱tyānā̍m | bhava̍ti | pra-nī̍tau |
adi̍te | mitra̍ | varu̍ṇa | u̱ta | mṛ̱ḻa̱ | yat | va̱ḥ | va̱yam | ca̱kṛ̱ma | kat | ci̱t | āga̍ḥ |
u̱ru | a̱śyā̱m | abha̍yam | jyoti̍ḥ | i̱ndra̱ | mā | na̱ḥ | dī̱rghāḥ | a̱bhi | na̱śa̱n | tami̍srāḥ |
u̱bhe iti̍ | a̱smai̱ | pī̱pa̱ya̱ta̱ḥ | sa̱mī̱cī iti̍ sa̱m-ī̱cī | di̱vaḥ | vṛ̱ṣṭim | su̱-bhaga̍ḥ | nāma̍ | puṣya̍n |
u̱bhā | kṣayau̍ | ā̱-jaya̍n | yā̱ti̱ | pṛ̱t-su | u̱bhau | ardhau̍ | bha̱va̱ta̱ḥ | sā̱dhū iti̍ | a̱smai̱ |
yāḥ | va̱ḥ | mā̱yāḥ | a̱bhi̱-druhe̍ | ya̱ja̱trā̱ḥ | pāśā̍ḥ | ā̱di̱tyā̱ḥ | ri̱pave̍ | vi-cṛ̍ttāḥ |
a̱śvī-i̍va | tān | ati̍ | ye̱ṣa̱m | rathe̍na | ari̍ṣṭāḥ | u̱rau | ā | śarma̍n | syā̱ma̱ |
mā | a̱ham | ma̱ghona̍ḥ | va̱ru̱ṇa̱ | pri̱yasya̍ | bhū̱ri̱-dāvna̍ḥ | ā | vi̱da̱m | śūna̍m | ā̱peḥ |
mā | rā̱yaḥ | rā̱jan | su̱-yamā̍t | ava̍ | sthā̱m | bṛ̱hat | va̱de̱ma̱ | vi̱dathe̍ | su̱-vīrā̍ḥ |
i̱dam | ka̱veḥ | ā̱di̱tyasya̍ | sva̱-rāja̍ḥ | viśvā̍ni | santi̍ | a̱bhi | a̱stu̱ | ma̱hnā |
ati̍ | yaḥ | ma̱ndraḥ | ya̱jathā̍ya | de̱vaḥ | su̱-kī̱rtim | bhi̱kṣe̱ | varu̍ṇasya | bhūre̍ḥ |
tava̍ | vra̱te | su̱-bhagā̍saḥ | syā̱ma̱ | su̱-ā̱dhya̍ḥ | va̱ru̱ṇa̱ | tu̱stu̱-vāṁsa̍ḥ |
u̱pa̱-aya̍ne | u̱ṣasā̍m | go-ma̍tīnām | a̱gnaya̍ḥ | na | jara̍māṇāḥ | anu̍ | dyūn |
tava̍ | syā̱ma̱ | pu̱ru̱-vīra̍sya | śarma̍n | u̱ru̱-śaṁsa̍sya | va̱ru̱ṇa̱ | pra̱ne̱ta̱riti̍ pra-netaḥ |
yū̱yam | na̱ḥ | pu̱trā̱ḥ | a̱di̱te̱ḥ | a̱da̱bdhā̱ḥ | a̱bhi | kṣa̱ma̱dhva̱m | yujyā̍ya | de̱vā̱ḥ |
pra | sī̱m | ā̱di̱tyaḥ | a̱sṛ̱ja̱t | vi̱-dha̱rtā | ṛ̱tam | sindha̍vaḥ | varu̍ṇasya | ya̱nti̱ |
na | śrā̱mya̱nti̱ | na | vi | mu̱ca̱nti̱ | e̱te | vaya̍ḥ | na | pa̱ptu̱ḥ | ra̱ghu̱-yā | pari̍-jman |
vi | mat | śra̱tha̱ya̱ | ra̱śa̱nām-i̍va | āga̍ḥ | ṛ̱dhyāma̍ | te̱ | va̱ru̱ṇa̱ | khām | ṛ̱tasya̍ |
mā | tantu̍ḥ | che̱di̱ | vaya̍taḥ | dhiya̍m | me̱ | mā | mātrā̍ | śā̱ri̱ | a̱pasa̍ḥ | pu̱rā | ṛ̱toḥ |
apo̱ iti̍ | su | mya̱kṣa̱ | va̱ru̱ṇa̱ | bhi̱yasa̍m | mat | sam-rā̍ṭ | ṛta̍-vaḥ | anu̍ | mā̱ | gṛ̱bhā̱ya̱ |
dāma̍-iva | va̱tsāt | vi | mu̱mu̱gdhi̱ | aṁha̍ḥ | na̱hi | tvat | ā̱re | ni̱-miṣa̍ḥ | ca̱na | īśe̍ |
mā | na̱ḥ | va̱dhaiḥ | va̱ru̱ṇa̱ | ye | te̱ | i̱ṣṭau | ena̍ḥ | kṛ̱ṇvanta̍m | a̱su̱ra̱ | bhrī̱ṇanti̍ |
mā | jyoti̍ṣaḥ | pra̱-va̱sa̱thāni̍ | ga̱nma̱ | vi | su | mṛdha̍ḥ | śi̱śra̱tha̱ḥ | jī̱vase̍ | na̱ḥ |
nama̍ḥ | pu̱rā | te̱ | va̱ru̱ṇa̱ | u̱ta | nū̱nam | u̱ta | a̱pa̱ram | tu̱vi̱-jā̱ta̱ | bra̱vā̱ma̱ |
tve iti̍ | hi | ka̱m | parva̍te | na | śri̱tāni̍ | apra̍-cyutāni | du̱ḥ-da̱bha̱ | vra̱tāni̍ |
parā̍ | ṛ̱ṇā | sā̱vī̱ḥ | adha̍ | mat-kṛ̍tāni | mā | a̱ham | rā̱ja̱n | a̱nya-kṛ̍tena | bho̱ja̱m |
avi̍-uṣṭāḥ | it | nu | bhūya̍sīḥ | u̱ṣasa̍ḥ | ā | na̱ḥ | jī̱vān | va̱ru̱ṇa̱ | tāsu̍ | śā̱dhi̱ |
yaḥ | me̱ | rā̱ja̱n | yujya̍ḥ | vā̱ | sakhā̍ | vā̱ | svapne̍ | bha̱yam | bhī̱rave̍ | mahya̍m | āha̍ |
ste̱naḥ | vā̱ | yaḥ | dipsa̍ti | na̱ḥ | vṛka̍ḥ | vā̱ | tvam | tasmā̍t | va̱ru̱ṇa̱ | pā̱hi̱ | a̱smān |
mā | a̱ham | ma̱ghona̍ḥ | va̱ru̱ṇa̱ | pri̱yasya̍ | bhū̱ri̱-dāvna̍ḥ | ā | vi̱da̱m | śūna̍m | ā̱peḥ |
mā | rā̱yaḥ | rā̱jan | su̱-yamā̍t | ava̍ | sthā̱m | bṛ̱hat | va̱de̱ma̱ | vi̱dathe̍ | su̱-vīrā̍ḥ |
dhṛta̍-vratāḥ | ādi̍tyāḥ | iṣi̍rāḥ | ā̱re | mat | ka̱rta̱ | ra̱ha̱sūḥ-i̍va | āga̍ḥ |
śṛ̱ṇva̱taḥ | va̱ḥ | varu̍ṇa | mitra̍ | devā̍ḥ | bha̱drasya̍ | vi̱dvān | ava̍se | hu̱ve̱ | va̱ḥ |
yū̱yam | de̱vā̱ḥ | pra-ma̍tiḥ | yū̱yam | oja̍ḥ | yū̱yam | dveṣā̍ṁsi | sa̱nu̱taḥ | yu̱yo̱ta̱ |
a̱bhi̱-kṣa̱ttāra̍ḥ | a̱bhi | ca̱ | kṣama̍dhvam | a̱dya | ca̱ | na̱ḥ | mṛ̱ḻaya̍ta | a̱pa̱ram | ca̱ |
kim | ū̱m̐ iti̍ | nu | va̱ḥ | kṛ̱ṇa̱vā̱ma̱ | apa̍reṇa | kim | sane̍na | va̱sa̱va̱ḥ | āpye̍na |
yū̱yam | na̱ḥ | mi̱trā̱va̱ru̱ṇā̱ | a̱di̱te̱ | ca̱ | sva̱stim | i̱ndrā̱ma̱ru̱ta̱ḥ | da̱dhā̱ta̱ |
ha̱ye | de̱vā̱ḥ | yū̱yam | it | ā̱paya̍ḥ | stha̱ | te | mṛ̱ḻa̱ta̱ | nādha̍mānāya | mahya̍m |
mā | va̱ḥ | ratha̍ḥ | ma̱dhya̱ma̱-vāṭ | ṛ̱te | bhū̱t | mā | yu̱ṣmāva̍t-su | ā̱piṣu̍ | śra̱mi̱ṣma̱ |
pra | va̱ḥ | eka̍ḥ | mi̱ma̱ya̱ | bhūri̍ | āga̍ḥ | yat | mā̱ | pi̱tā-i̍va | ki̱ta̱vam | śa̱śā̱sa |
ā̱re | pāśā̍ḥ | ā̱re | a̱ghāni̍ | de̱vā̱ḥ | mā | mā̱ | adhi̍ | pu̱tre | vim-i̍va | gra̱bhī̱ṣṭa̱ |
a̱rvāñca̍ḥ | a̱dya | bha̱va̱ta̱ | ya̱ja̱trā̱ḥ | ā | va̱ḥ | hārdi̍ | bhaya̍mānaḥ | vya̱ye̱ya̱m |
trādhva̍m | na̱ḥ | de̱vā̱ḥ | ni̱-jura̍ḥ | vṛka̍sya | trādhva̍m | ka̱rtāt | a̱va̱-pada̍ḥ | ya̱ja̱trā̱ḥ |
mā | a̱ham | ma̱ghona̍ḥ | va̱ru̱ṇa̱ | pri̱yasya̍ | bhū̱ri̱-dāvna̍ḥ | ā | vi̱da̱m | śūna̍m | ā̱peḥ |
mā | rā̱yaḥ | rā̱jan | su̱-yamā̍t | ava̍ | sthā̱m | bṛ̱hat | va̱de̱ma̱ | vi̱dathe̍ | su̱-vīrā̍ḥ |
ṛ̱tam | de̱vāya̍ | kṛ̱ṇva̱te | sa̱vi̱tre | indrā̍ya | a̱hi̱-ghne | na | ra̱ma̱nte̱ | āpa̍ḥ |
aha̍ḥ-ahaḥ | yā̱ti̱ | a̱ktuḥ | a̱pām | kiya̍ti | ā | pra̱tha̱maḥ | sarga̍ḥ | ā̱sā̱m |
yaḥ | vṛ̱trāya̍ | sina̍m | atra̍ | abha̍riṣyat | pra | tam | jani̍trī | vi̱duṣe̍ | u̱vā̱ca̱ |
pa̱thaḥ | rada̍ntīḥ | anu̍ | joṣa̍m | a̱smai̱ | di̱ve-di̍ve | dhuna̍yaḥ | ya̱nti̱ | artha̍m |
ū̱rdhvaḥ | hi | asthā̍t | adhi̍ | a̱ntari̍kṣe | adha̍ | vṛ̱trāya̍ | pra | va̱dham | ja̱bhā̱ra̱ |
miha̍m | vasā̍naḥ | upa̍ | hi | ī̱m | adu̍drot | ti̱gma-ā̍yudhaḥ | a̱ja̱ya̱t | śatru̍m | indra̍ḥ |
bṛha̍spate | tapu̍ṣā | aśnā̍-iva | vi̱dhya̱ | vṛka̍-dvarasaḥ | asu̍rasya | vī̱rān |
yathā̍ | ja̱ghantha̍ | dhṛ̱ṣa̱tā | pu̱rā | ci̱t | e̱va | ja̱hi̱ | śatru̍m | a̱smāka̍m | i̱ndra̱ |
ava̍ | kṣi̱pa̱ | di̱vaḥ | aśmā̍nam | u̱ccā | yena̍ | śatru̍m | ma̱nda̱sā̱naḥ | ni̱-jūrvā̍ḥ |
to̱kasya̍ | sā̱tau | tana̍yasya | bhūre̍ḥ | a̱smān | a̱rdham | kṛ̱ṇu̱tā̱t | i̱ndra̱ | gonā̍m |
pra | hi | kratu̍m | vṛ̱hatha̍ḥ | yam | va̱nu̱thaḥ | ra̱dhrasya̍ | stha̱ḥ | yaja̍mānasya | co̱dau |
indrā̍somā | yu̱vam | a̱smān | a̱vi̱ṣṭa̱m | a̱smin | bha̱ya-sthe̍ | kṛ̱ṇu̱ta̱m | ū̱m̐ iti̍ | lo̱kam |
na | mā̱ | ta̱ma̱t | na | śra̱ma̱t | na | u̱ta | ta̱ndra̱t | na | vo̱cā̱ma̱ | mā | su̱no̱ta̱ | iti̍ | soma̍m |
yaḥ | me̱ | pṛ̱ṇāt | yaḥ | dada̍t | yaḥ | ni̱-bodhā̍t | yaḥ | mā̱ | su̱nvanta̍m | upa̍ | gobhi̍ḥ | ā | aya̍t |
sara̍svati | tvam | a̱smān | a̱vi̱ḍḍhi̱ | ma̱rutva̍tī | dhṛ̱ṣa̱tī | je̱ṣi̱ | śatrū̍n |
tyam | ci̱t | śardha̍ntam | ta̱vi̱ṣī̱-yamā̍ṇam | indra̍ḥ | ha̱nti̱ | vṛ̱ṣa̱bham | śaṇḍi̍kānām |
yaḥ | na̱ḥ | sanu̍tyaḥ | u̱ta | vā̱ | ji̱gha̱tnuḥ | a̱bhi̱-khyāya̍ | tam | ti̱gi̱tena̍ | vi̱dhya̱ |
bṛha̍spate | āyu̍dhaiḥ | je̱ṣi̱ | śatrū̍n | dru̱he | riṣa̍ntam | pari̍ | dhe̱hi̱ | rā̱ja̱n |
a̱smāke̍bhiḥ | satva̍-bhiḥ | śū̱ra̱ | śūrai̍ḥ | vī̱ryā̍ | kṛ̱dhi̱ | yāni̍ | te̱ | kartvā̍ni |
jyok | a̱bhū̱va̱n | anu̍-dhūpitāsaḥ | ha̱tvī | teṣā̍m | ā | bha̱ra̱ | na̱ḥ | vasū̍ni |
tam | va̱ḥ | śardha̍m | māru̍tam | su̱mna̱-yuḥ | gi̱rā | upa̍ | bru̱ve̱ | nama̍sā | daivya̍m | jana̍m |
yathā̍ | ra̱yim | sarva̍-vīram | naśā̍mahai | a̱pa̱tya̱-sāca̍m | śrutya̍m | di̱ve-di̍ve |
a̱smāka̍m | mi̱trā̱va̱ru̱ṇā̱ | a̱va̱ta̱m | ratha̍m | ā̱di̱tyaiḥ | ru̱draiḥ | vasu̍-bhiḥ | sa̱cā̱-bhuvā̍ |
pra | yat | vaya̍ḥ | na | papta̍n | vasma̍naḥ | pari̍ | śra̱va̱syava̍ḥ | hṛṣī̍vantaḥ | va̱na̱-sada̍ḥ |
adha̍ | sma̱ | na̱ḥ | ut | a̱va̱ta̱ | sa̱-jo̱ṣa̱sa̱ḥ | ratha̍m | de̱vā̱sa̱ḥ | a̱bhi | vi̱kṣu | vā̱ja̱-yum |
yat | ā̱śava̍ḥ | padyā̍bhiḥ | titra̍taḥ | raja̍ḥ | pṛ̱thi̱vyāḥ | sānau̍ | jaṅgha̍nanta | pā̱ṇi-bhi̍ḥ |
u̱ta | syaḥ | na̱ḥ | indra̍ḥ | vi̱śva-ca̍rṣaṇiḥ | di̱vaḥ | śardhe̍na | māru̍tena | su̱-kratu̍ḥ |
anu̍ | nu | sthā̱ti̱ | a̱vṛ̱kābhi̍ḥ | ū̱ti-bhi̍ḥ | ratha̍m | ma̱he | sa̱naye̍ | vāja̍-sātaye |
u̱ta | syaḥ | de̱vaḥ | bhuva̍nasya | sa̱kṣaṇi̍ḥ | tvaṣṭā̍ | gnābhi̍ḥ | sa̱-joṣā̍ḥ | jū̱ju̱va̱t | ratha̍m |
iḻā̍ | bhaga̍ḥ | bṛ̱ha̱t-di̱vā | u̱ta | roda̍sī̱ iti̍ | pū̱ṣā | pura̍m-dhiḥ | a̱śvinau̍ | adha̍ | patī̱ iti̍ |
u̱ta | tye iti̍ | de̱vī iti̍ | su̱bhage̱ iti̍ su̱-bhage̍ | mi̱thu̱-dṛśā̍ | u̱ṣasā̱naktā̍ | jaga̍tām | a̱pi̱-juvā̍ |
stu̱ṣe | yat | vā̱m | pṛ̱thi̱vi̱ | navya̍sā | vaca̍ḥ | sthā̱tuḥ | ca̱ | vaya̍ḥ | tri-va̍yāḥ | u̱pa̱-stire̍ |
u̱ta | va̱ḥ | śaṁsa̍m | u̱śijā̍m-iva | śma̱si̱ | ahi̍ḥ | bu̱dhnya̍ḥ | a̱jaḥ | eka̍-pāt | u̱ta |
tri̱taḥ | ṛ̱bhu̱kṣāḥ | sa̱vi̱tā | cana̍ḥ | da̱dhe̱ | a̱pām | napā̍t | ā̱śu̱-hemā̍ | dhi̱yā | śami̍ |
e̱tā | va̱ḥ | va̱śmi̱ | ut-ya̍tā | ya̱ja̱trā̱ḥ | ata̍kṣan | ā̱yava̍ḥ | navya̍se | sam |
śra̱va̱syava̍ḥ | vāja̍m | ca̱kā̱nāḥ | sapti̍ḥ | na | rathya̍ḥ | aha̍ | dhī̱tim | a̱śyā̱ḥ |
a̱sya | me̱ | dyā̱vā̱pṛ̱thi̱vī̱ iti̍ | ṛ̱ta̱-ya̱taḥ | bhū̱tam | a̱vi̱trī iti̍ | vaca̍saḥ | sisā̍sataḥ |
yayo̍ḥ | āyu̍ḥ | pra̱-ta̱ram | te iti̍ | i̱dam | pu̱raḥ | upa̍stute̱ ityupa̍-stute | va̱su̱-yuḥ | vā̱ | ma̱haḥ | da̱dhe̱ |
mā | na̱ḥ | guhyā̍ḥ | ripa̍ḥ | ā̱yoḥ | aha̍n | da̱bha̱n | mā | na̱ḥ | ā̱bhyaḥ | rī̱ra̱dha̱ḥ | du̱cchunā̍bhyaḥ |
mā | na̱ḥ | vi | yau̱ḥ | sa̱khyā | vi̱ddhi | tasya̍ | na̱ḥ | su̱mna̱-ya̱tā | mana̍sā | tat | tvā̱ | ī̱ma̱he̱ |
ahe̍ḻatā | mana̍sā | śru̱ṣṭim | ā | va̱ha̱ | duhā̍nām | dhe̱num | pi̱pyuṣī̍m | a̱sa̱ścata̍m |
padyā̍bhiḥ | ā̱śum | vaca̍sā | ca̱ | vā̱jina̍m | tvām | hi̱no̱mi̱ | pu̱ru̱-hū̱ta̱ | vi̱śvahā̍ |
rā̱kām | a̱ham | su̱-havā̍m | su̱-stu̱tī | hu̱ve̱ | śṛ̱ṇotu̍ | na̱ḥ | su̱-bhagā̍ | bodha̍tu | tmanā̍ |
sīvya̍tu | apa̍ḥ | sū̱cyā | acchi̍dyamānayā | dadā̍tu | vī̱ram | śa̱ta-dā̍yam | u̱kthya̍m |
yāḥ | te̱ | rā̱ke̱ | su̱-ma̱taya̍ḥ | su̱-peśa̍saḥ | yābhi̍ḥ | dadā̍si | dā̱śuṣe̍ | vasū̍ni |
tābhi̍ḥ | na̱ḥ | a̱dya | su̱-manā̍ḥ | u̱pa̱-āga̍hi | sa̱ha̱sra̱-po̱ṣam | su̱-bha̱ge̱ | rarā̍ṇā |
sinī̍vāli | pṛthu̍-stuke | yā | de̱vānā̍m | asi̍ | svasā̍ |
ju̱ṣasva̍ | ha̱vyam | ā-hu̍tam | pra̱-jām | de̱vi̱ | di̱di̱ḍḍhi̱ | na̱ḥ |
yā | su̱-bā̱huḥ | su̱-a̱ṅgu̱riḥ | su̱-sūmā̍ | ba̱hu̱-sūva̍rī |
tasyai̍ | vi̱śpatnyai̍ | ha̱viḥ | si̱nī̱vā̱lyai | ju̱ho̱ta̱na̱ |
yā | gu̱ṅgūḥ | yā | si̱nī̱vā̱lī | yā | rā̱kā | yā | sara̍svatī |
i̱ndrā̱ṇīm | a̱hve̱ | ū̱taye̍ | va̱ru̱ṇā̱nīm | sva̱staye̍ |
ā | te̱ | pi̱ta̱ḥ | ma̱ru̱tā̱m | su̱mnam | e̱tu̱ | mā | na̱ḥ | sūrya̍sya | sa̱m-dṛśa̍ḥ | yu̱yo̱thā̱ḥ |
a̱bhi | na̱ḥ | vī̱raḥ | arva̍ti | kṣa̱me̱ta̱ | pra | jā̱ye̱ma̱hi̱ | ru̱dra̱ | pra̱-jābhi̍ḥ |
tvā-da̍ttebhiḥ | ru̱dra̱ | śam-ta̍mebhiḥ | śa̱tam | himā̍ḥ | a̱śī̱ya̱ | bhe̱ṣa̱jebhi̍ḥ |
vi | a̱smat | dveṣa̍ḥ | vi̱-ta̱ram | vi | aṁha̍ḥ | vi | amī̍vāḥ | cā̱ta̱ya̱sva̱ | viṣū̍cīḥ |
śreṣṭha̍ḥ | jā̱tasya̍ | ru̱dra̱ | śri̱yā | a̱si̱ | ta̱vaḥ-ta̍maḥ | ta̱vasā̍m | va̱jra̱bā̱ho̱ iti̍ vajra-bāho |
parṣi̍ | na̱ḥ | pā̱ram | aṁha̍saḥ | sva̱sti | viśvā̍ḥ | a̱bhi-i̍tīḥ | rapa̍saḥ | yu̱yo̱dhi̱ |
mā | tvā̱ | ru̱dra̱ | cu̱kru̱dhā̱ma̱ | nama̍ḥ-bhiḥ | mā | duḥ-stu̍tī | vṛ̱ṣa̱bha̱ | mā | sa-hū̍tī |
ut | na̱ḥ | vī̱rān | a̱rpa̱ya̱ | bhe̱ṣa̱jebhi̍ḥ | bhi̱ṣak-ta̍mam | tvā̱ | bhi̱ṣajā̍m | śṛ̱ṇo̱mi̱ |
havī̍ma-bhiḥ | hava̍te | yaḥ | ha̱viḥ-bhi̍ḥ | ava̍ | stome̍bhiḥ | ru̱dram | di̱ṣī̱ya̱ |
ṛ̱dū̱dara̍ḥ | su̱-hava̍ḥ | mā | na̱ḥ | a̱syai | ba̱bhruḥ | su̱-śipra̍ḥ | rī̱ra̱dha̱t | ma̱nāyai̍ |
ut | mā̱ | ma̱ma̱nda̱ | vṛ̱ṣa̱bhaḥ | ma̱rutvā̍n | tvakṣī̍yasā | vaya̍sā | nādha̍mānam |
ghṛṇi̍-iva | chā̱yām | a̱ra̱pāḥ | a̱śī̱ya̱ | ā | vi̱vā̱se̱ya̱m | ru̱drasya̍ | su̱mnam |
kva̍ | syaḥ | te̱ | ru̱dra̱ | mṛ̱ḻa̱yāku̍ḥ | hasta̍ḥ | yaḥ | asti̍ | bhe̱ṣa̱jaḥ | jalā̍ṣaḥ |
a̱pa̱-bha̱rtā | rapa̍saḥ | daivya̍sya | a̱bhi | nu | mā̱ | vṛ̱ṣa̱bha̱ | ca̱kṣa̱mī̱thā̱ḥ |
pra | ba̱bhrave̍ | vṛ̱ṣa̱bhāya̍ | śvi̱tī̱ce | ma̱haḥ | ma̱hīm | su̱-stu̱tim | ī̱ra̱yā̱mi̱ |
na̱ma̱sya | ka̱lma̱lī̱kina̍m | nama̍ḥ-bhiḥ | gṛ̱ṇī̱masi̍ | tve̱ṣam | ru̱drasya̍ | nāma̍ |
sthi̱rebhi̍ḥ | aṅgai̍ḥ | pu̱ru̱-rūpa̍ḥ | u̱graḥ | ba̱bhruḥ | śu̱krebhi̍ḥ | pi̱pi̱śe̱ | hira̍ṇyaiḥ |
īśā̍nāt | a̱sya | bhuva̍nasya | bhūre̍ḥ | na | vai | ū̱m̐ iti̍ | yo̱ṣa̱t | ru̱drāt | a̱su̱rya̍m |
arha̍n | bi̱bha̱rṣi̱ | sāya̍kāni | dhanva̍ | arha̍n | ni̱ṣkam | ya̱ja̱tam | vi̱śva-rū̍pam |
arha̍n | i̱dam | da̱ya̱se̱ | viśva̍m | abhva̍m | na | vai | ojī̍yaḥ | ru̱dra̱ | tvat | a̱sti̱ |
stu̱hi | śru̱tam | ga̱rta̱-sada̍m | yuvā̍nam | mṛ̱gam | na | bhī̱mam | u̱pa̱-ha̱tnum | u̱gram |
mṛ̱ḻa | ja̱ri̱tre | ru̱dra̱ | stavā̍naḥ | a̱nyam | te̱ | a̱smat | ni | va̱pa̱ntu̱ | senā̍ḥ |
ku̱mā̱raḥ | ci̱t | pi̱tara̍m | vanda̍mānam | prati̍ | na̱nā̱ma̱ | ru̱dra̱ | u̱pa̱-yanta̍m |
bhūre̍ḥ | dā̱tāra̍m | sat-pa̍tim | gṛ̱ṇī̱ṣe̱ | stu̱taḥ | tvam | bhe̱ṣa̱jā | rā̱si̱ | a̱sme iti̍ |
yā | va̱ḥ | bhe̱ṣa̱jā | ma̱ru̱ta̱ḥ | śucī̍ni | yā | śam-ta̍mā | vṛ̱ṣa̱ṇa̱ḥ | yā | ma̱ya̱ḥ-bhu |
yāni̍ | manu̍ḥ | avṛ̍ṇīta | pi̱tā | na̱ḥ | tā | śam | ca̱ | yoḥ | ca̱ | ru̱drasya̍ | va̱śmi̱ |
pari̍ | na̱ḥ | he̱tiḥ | ru̱drasya̍ | vṛ̱jyā̱ḥ | pari̍ | tve̱ṣasya̍ | du̱ḥ-ma̱tiḥ | ma̱hī | gā̱t |
ava̍ | sthi̱rā | ma̱ghava̍t-bhyaḥ | ta̱nu̱ṣva̱ | mīḍhva̍ḥ | to̱kāya̍ | tana̍yāya | mṛ̱ḻa̱ |
e̱va | ba̱bhro̱ iti̍ | vṛ̱ṣa̱bha̱ | ce̱ki̱tā̱na̱ | yathā̍ | de̱va̱ | na | hṛ̱ṇī̱ṣe | na | haṁsi̍ |
ha̱va̱na̱-śrut | na̱ḥ | ru̱dra̱ | i̱ha | bo̱dhi̱ | bṛ̱hat | va̱de̱ma̱ | vi̱dathe̍ | su̱-vīrā̍ḥ |
dhā̱rā̱va̱rāḥ | ma̱ruta̍ḥ | dhṛ̱ṣṇu-o̍jasaḥ | mṛ̱gāḥ | na | bhī̱māḥ | tavi̍ṣībhiḥ | a̱rcina̍ḥ |
a̱gnaya̍ḥ | na | śu̱śu̱cā̱nāḥ | ṛ̱jī̱ṣiṇa̍ḥ | bhṛmi̍m | dhama̍ntaḥ | apa̍ | gāḥ | a̱vṛ̱ṇva̱ta̱ |
dyāva̍ḥ | na | stṛ-bhi̍ḥ | ci̱ta̱ya̱nta̱ | khā̱dina̍ḥ | vi | a̱bhriyā̍ḥ | na | dyu̱ta̱ya̱nta̱ | vṛ̱ṣṭaya̍ḥ |
ru̱draḥ | yat | va̱ḥ | ma̱ru̱ta̱ḥ | ru̱kma̱-va̱kṣa̱sa̱ḥ | vṛṣā̍ | aja̍ni | pṛśnyā̍ḥ | śu̱kre | ūdha̍ni |
u̱kṣante̍ | aśvā̍n | atyā̍n-iva | ā̱jiṣu̍ | na̱dasya̍ | karṇai̍ḥ | tu̱ra̱ya̱nte̱ | ā̱śu-bhi̍ḥ |
hira̍ṇya-śiprāḥ | ma̱ru̱ta̱ḥ | davi̍dhvataḥ | pṛ̱kṣam | yā̱tha̱ | pṛṣa̍tībhiḥ | sa̱-ma̱nya̱va̱ḥ |
pṛ̱kṣe | tā | viśvā̍ | bhuva̍nā | va̱va̱kṣi̱re̱ | mi̱trāya̍ | vā̱ | sada̍m | ā | jī̱ra-dā̍navaḥ |
pṛṣa̍t-aśvāsaḥ | a̱na̱va̱bhra-rā̍dhasaḥ | ṛ̱ji̱pyāsa̍ḥ | na | va̱yune̍ṣu | dhū̱ḥ-sada̍ḥ |
indha̍nva-bhiḥ | dhe̱nu-bhi̍ḥ | ra̱pśadū̍dha-bhiḥ | a̱dhva̱sma-bhi̍ḥ | pa̱thi-bhi̍ḥ | bhrā̱ja̱t-ṛ̱ṣṭa̱ya̱ḥ |
ā | ha̱ṁsāsa̍ḥ | na | svasa̍rāṇi | ga̱nta̱na̱ | madho̍ḥ | madā̍ya | ma̱ru̱ta̱ḥ | sa̱-ma̱nya̱va̱ḥ |
ā | na̱ḥ | brahmā̍ṇi | ma̱ru̱ta̱ḥ | sa̱-ma̱nya̱va̱ḥ | na̱rām | na | śaṁsa̍ḥ | sava̍nāni | ga̱nta̱na̱ |
aśvā̍m-iva | pi̱pya̱ta̱ | dhe̱num | ūdha̍ni | karta̍ | dhiya̍m | ja̱ri̱tre | vāja̍-peśasam |
tam | na̱ḥ | dā̱ta̱ | ma̱ru̱ta̱ḥ | vā̱jina̍m | rathe̍ | ā̱pā̱nam | brahma̍ | ci̱taya̍t | di̱ve-di̍ve |
iṣa̍m | sto̱tṛ-bhya̍ḥ | vṛ̱jane̍ṣu | kā̱rave̍ | sa̱nim | me̱dhām | ari̍ṣṭam | du̱stara̍m | saha̍ḥ |
yat | yu̱ñjate̍ | ma̱ruta̍ḥ | ru̱kma-va̍kṣasaḥ | aśvā̍n | rathe̍ṣu | bhage̍ | ā | su̱-dāna̍vaḥ |
dhe̱nuḥ | na | śiśve̍ | svasa̍reṣu | pi̱nva̱te̱ | janā̍ya | rā̱ta-ha̍viṣe | ma̱hīm | iṣa̍m |
yaḥ | na̱ḥ | ma̱ru̱ta̱ḥ | vṛ̱ka-tā̍ti | martya̍ḥ | ri̱puḥ | da̱dhe | va̱sa̱va̱ḥ | rakṣa̍ta | ri̱ṣaḥ |
va̱rtaya̍ta | vapu̍ṣā | ca̱kriyā̍ | a̱bhi | tam | ava̍ | ru̱drā̱ḥ | a̱śasa̍ḥ | ha̱nta̱na̱ | vadha̱riti̍ |
ci̱tram | tat | va̱ḥ | ma̱ru̱ta̱ḥ | yāma̍ | ce̱ki̱te̱ | pṛśnyā̍ḥ | yat | ūdha̍ḥ | api̍ | ā̱paya̍ḥ | du̱huḥ |
yat | vā̱ | ni̱de | nava̍mānasya | ru̱dri̱yā̱ḥ | tri̱tam | jarā̍ya | ju̱ra̱tām | a̱dā̱bhyā̱ḥ |
tān | va̱ḥ | ma̱haḥ | ma̱ruta̍ḥ | e̱va̱-yāvna̍ḥ | viṣṇo̍ḥ | e̱ṣasya̍ | pra̱-bhṛ̱the | ha̱vā̱ma̱he̱ |
hira̍ṇya-varṇān | ka̱ku̱hān | ya̱ta-sru̍caḥ | bra̱hma̱ṇyanta̍ḥ | śaṁsya̍m | rādha̍ḥ | ī̱ma̱he̱ |
te | daśa̍-gvāḥ | pra̱tha̱māḥ | ya̱jñam | ū̱hi̱re̱ | te | na̱ḥ | hi̱nva̱ntu̱ | u̱ṣasa̍ḥ | vi-u̍ṣṭiṣu |
u̱ṣāḥ | na | rā̱mīḥ | a̱ru̱ṇaiḥ | apa̍ | ū̱rṇu̱te̱ | ma̱haḥ | jyoti̍ṣā | śu̱ca̱tā | go-a̍rṇasā |
te | kṣo̱ṇībhi̍ḥ | a̱ru̱ṇebhi̍ḥ | na | a̱ñji-bhi̍ḥ | ru̱drāḥ | ṛ̱tasya̍ | sada̍neṣu | va̱vṛ̱dhu̱ḥ |
ni̱-megha̍mānāḥ | atye̍na | pāja̍sā | su̱-ca̱ndram | varṇa̍m | da̱dhi̱re̱ | su̱-peśa̍sam |
tān | i̱yā̱naḥ | mahi̍ | varū̍tham | ū̱taye̍ | upa̍ | gha̱ | it | e̱nā | nama̍sā | gṛ̱ṇī̱ma̱si̱ |
tri̱taḥ | na | yān | pañca̍ | hotṝ̍n | a̱bhiṣṭa̍ye | ā̱-va̱varta̍t | ava̍rān | ca̱kriyā̍ | ava̍se |
yayā̍ | ra̱dhram | pā̱raya̍tha | ati̍ | aṁha̍ḥ | yayā̍ | ni̱daḥ | mu̱ñcatha̍ | va̱ndi̱tāra̍m |
a̱rvācī̍ | sā | ma̱ru̱ta̱ḥ | yā | va̱ḥ | ū̱tiḥ | o iti̍ | su | vā̱śrā-i̍va | su̱-ma̱tiḥ | ji̱gā̱tu̱ |
upa̍ | ī̱m | a̱sṛ̱kṣi̱ | vā̱ja̱-yuḥ | va̱ca̱syām | cana̍ḥ | da̱dhī̱ta̱ | nā̱dyaḥ | gira̍ḥ | me̱ |
a̱pām | napā̍t | ā̱śu̱-hemā̍ | ku̱vit | saḥ | su̱-peśa̍saḥ | ka̱ra̱ti̱ | joṣi̍ṣat | hi |
i̱mam | su | a̱smai̱ | hṛ̱daḥ | ā | su-ta̍ṣṭam | mantra̍m | vo̱ce̱ma̱ | ku̱vit | a̱sya̱ | veda̍t |
a̱pām | napā̍t | a̱su̱rya̍sya | ma̱hnā | viśvā̍ni | a̱ryaḥ | bhuva̍nā | ja̱jā̱na̱ |
sam | a̱nyāḥ | yanti̍ | upa̍ | ya̱nti̱ | a̱nyāḥ | sa̱mā̱nam | ū̱rvam | na̱dya̍ḥ | pṛ̱ṇa̱nti̱ |
tam | ū̱m̐ iti̍ | śuci̍m | śuca̍yaḥ | dī̱di̱-vāṁsa̍m | a̱pām | napā̍tam | pari̍ | ta̱sthu̱ḥ | āpa̍ḥ |
tam | asme̍rāḥ | yu̱va̱taya̍ḥ | yuvā̍nam | ma̱rmṛ̱jyamā̍nāḥ | pari̍ | ya̱nti̱ | āpa̍ḥ |
saḥ | śu̱krebhi̍ḥ | śikva̍-bhiḥ | re̱vat | a̱sme iti̍ | dī̱dāya̍ | a̱ni̱dhmaḥ | ghṛ̱ta-ni̍rnik | a̱p-su |
a̱smai | ti̱sraḥ | a̱vya̱thyāya̍ | nārī̍ḥ | de̱vāya̍ | de̱vīḥ | di̱dhi̱ṣa̱nti̱ | anna̍m |
kṛtā̍-iva | upa̍ | hi | pra̱-sa̱rsre | a̱p-su | saḥ | pī̱yūṣa̍m | dha̱ya̱ti̱ | pū̱rva̱-sūnā̍m |
aśva̍sya | atra̍ | jani̍ma | a̱sya | ca̱ | sva̍ḥ | dru̱haḥ | ri̱ṣaḥ | sa̱m-pṛca̍ḥ | pā̱hi̱ | sū̱rīn |
ā̱māsu̍ | pū̱rṣu | pa̱raḥ | a̱pra̱-mṛ̱ṣyam | na | arā̍tayaḥ | vi | na̱śa̱n | na | anṛ̍tāni |
sve | ā | dame̍ | su̱-dughā̍ | yasya̍ | dhe̱nuḥ | sva̱dhām | pī̱pā̱ya̱ | su̱-bhu | anna̍m | a̱tti̱ |
saḥ | a̱pām | napā̍t | ū̱rjaya̍n | a̱p-su | a̱ntaḥ | va̱su̱-deyā̍ya | vi̱dha̱te | vi | bhā̱ti̱ |
yaḥ | a̱p-su | ā | śuci̍nā | daivye̍na | ṛ̱ta-vā̍ | aja̍sraḥ | u̱rvi̱yā | vi̱-bhāti̍ |
va̱yāḥ | it | a̱nyā | bhuva̍nāni | a̱sya̱ | pra | jā̱ya̱nte̱ | vī̱rudha̍ḥ | ca̱ | pra̱-jābhi̍ḥ |
a̱pām | napā̍t | ā | hi | asthā̍t | u̱pa-stha̍m | ji̱hmānā̍m | ū̱rdhvaḥ | vi̱-dyuta̍m | vasā̍naḥ |
tasya̍ | jyeṣṭha̍m | ma̱hi̱māna̍m | vaha̍ntīḥ | hira̍ṇya-varṇāḥ | pari̍ | ya̱nti̱ | ya̱hvīḥ |
hira̍ṇya-rūpaḥ | saḥ | hira̍ṇya-saṁdṛk | a̱pām | napā̍t | saḥ | it | ū̱m̐ iti̍ | hira̍ṇya-varṇaḥ |
hi̱ra̱ṇyayā̍t | pari̍ | yone̍ḥ | ni̱-sadya̍ | hi̱ra̱ṇya̱-dāḥ | da̱da̱ti̱ | anna̍m | a̱smai̱ |
tat | a̱sya̱ | anī̍kam | u̱ta | cāru̍ | nāma̍ | a̱pī̱cya̍m | va̱rdha̱te̱ | naptu̍ḥ | a̱pām |
yam | i̱ndhate̍ | yu̱va̱taya̍ḥ | sam | i̱tthā | hira̍ṇya-varṇam | ghṛ̱tam | anna̍m | a̱sya̱ |
a̱smai | ba̱hū̱nām | a̱va̱māya̍ | sakhye̍ | ya̱jñaiḥ | vi̱dhe̱ma̱ | nama̍sā | ha̱viḥ-bhi̍ḥ |
sam | sānu̍ | mārjmi̍ | didhi̍ṣāmi | bilmai̍ḥ | dadhā̍mi | annai̍ḥ | pari̍ | va̱nde̱ | ṛ̱k-bhiḥ |
saḥ | ī̱m | vṛṣā̍ | a̱ja̱na̱ya̱t | tāsu̍ | garbha̍m | saḥ | ī̱m | śiśu̍ḥ | dha̱ya̱ti̱ | tam | ri̱ha̱nti̱ |
saḥ | a̱pām | napā̍t | ana̍bhimlāta-varṇaḥ | a̱nyasya̍-iva | i̱ha | ta̱nvā̍ | vi̱ve̱ṣa̱ |
a̱smin | pa̱de | pa̱ra̱me | ta̱sthi̱-vāṁsa̍m | a̱dhva̱sma-bhi̍ḥ | vi̱śvahā̍ | dī̱di̱-vāṁsa̍m |
āpa̍ḥ | naptre̍ | ghṛ̱tam | anna̍m | vaha̍ntīḥ | sva̱yam | atkai̍ḥ | pari̍ | dī̱ya̱nti̱ | ya̱hvīḥ |
ayā̍ṁsam | a̱gne̱ | su̱-kṣi̱tim | janā̍ya | ayā̍ṁsam | ū̱m̐ iti̍ | ma̱ghava̍t-bhyaḥ | su̱-vṛ̱ktim |
viśva̍m | tat | bha̱dram | yat | ava̍nti | de̱vāḥ | bṛ̱hat | va̱de̱ma̱ | vi̱dathe̍ | su̱-vīrā̍ḥ |
tubhya̍m | hi̱nvā̱naḥ | va̱si̱ṣṭa̱ | gāḥ | a̱paḥ | adhu̍kṣan | sī̱m | avi̍-bhiḥ | adri̍-bhiḥ | nara̍ḥ |
piba̍ | i̱ndra̱ | svāhā̍ | pra-hu̍tam | vaṣa̍ṭ-kṛtam | ho̱trāt | ā | soma̍m | pra̱tha̱maḥ | yaḥ | īśi̍ṣe |
ya̱jñaiḥ | sam-mi̍ślāḥ | pṛṣa̍tībhiḥ | ṛ̱ṣṭi-bhi̍ḥ | yāma̍n | śu̱bhrāsa̍ḥ | a̱ñjiṣu̍ | pri̱yāḥ | u̱ta |
ā̱-sadya̍ | ba̱rhiḥ | bha̱ra̱ta̱sya̱ | sū̱na̱va̱ḥ | po̱trāt | ā | soma̍m | pi̱ba̱ta̱ | di̱va̱ḥ | na̱ra̱ḥ |
a̱mā-i̍va | na̱ḥ | su̱-ha̱vā̱ḥ | ā | hi | ganta̍na | ni | ba̱rhiṣi̍ | sa̱da̱ta̱na̱ | raṇi̍ṣṭana |
atha̍ | ma̱nda̱sva̱ | ju̱ju̱ṣā̱ṇaḥ | andha̍saḥ | tvaṣṭa̍ḥ | de̱vebhi̍ḥ | jani̍-bhiḥ | su̱mat-ga̍ṇaḥ |
ā | va̱kṣi̱ | de̱vān | i̱ha | vi̱pra̱ | yakṣi̍ | ca̱ | u̱śan | ho̱ta̱ḥ | ni | sa̱da̱ | yoni̍ṣu | tri̱ṣu |
prati̍ | vī̱hi̱ | pra-sthi̍tam | so̱myam | madhu̍ | pi̱ba̱ | āgnī̍dhrāt | tava̍ | bhā̱gasya̍ | tṛ̱pṇu̱hi̱ |
e̱ṣaḥ | syaḥ | te̱ | ta̱nva̍ḥ | nṛ̱mṇa̱-vardha̍naḥ | saha̍ḥ | oja̍ḥ | pra̱-divi̍ | bā̱hvoḥ | hi̱taḥ |
tubhya̍m | su̱taḥ | ma̱gha̱-va̱n | tubhya̍m | ā-bhṛ̍taḥ | tvam | a̱sya̱ | brāhma̍ṇāt | ā | tṛ̱pat | pi̱ba̱ |
ju̱ṣethā̍m | ya̱jñam | bodha̍tam | hava̍sya | me̱ | sa̱ttaḥ | hotā̍ | ni̱-vida̍ḥ | pū̱rvyāḥ | anu̍ |
accha̍ | rājā̍nā | nama̍ḥ | e̱ti̱ | ā̱-vṛta̍m | pra̱-śā̱strāt | ā | pi̱ba̱ta̱m | so̱myam | madhu̍ |
manda̍sva | ho̱trāt | anu̍ | joṣa̍m | andha̍saḥ | adhva̍ryavaḥ | saḥ | pū̱rṇām | va̱ṣṭi̱ | ā̱-sica̍m |
tasmai̍ | e̱tam | bha̱ra̱ta̱ | ta̱t-va̱śaḥ | da̱diḥ | ho̱trāt | soma̍m | dra̱vi̱ṇa̱ḥ-da̱ḥ | piba̍ | ṛ̱tu-bhi̍ḥ |
yam | ū̱m̐ iti̍ | pūrva̍m | ahu̍ve | tam | i̱dam | hu̱ve̱ | saḥ | it | ū̱m̐ iti̍ | havya̍ḥ | da̱diḥ | yaḥ | nāma̍ | patya̍te |
a̱dhva̱ryu-bhi̍ḥ | pra-sthi̍tam | so̱myam | madhu̍ | po̱trāt | soma̍m | dra̱vi̱ṇa̱ḥ-da̱ḥ | piba̍ | ṛ̱tu-bhi̍ḥ |
medya̍ntu | te̱ | vahna̍yaḥ | yebhi̍ḥ | īya̍se | ari̍ṣaṇyan | vī̱ḻa̱ya̱sva̱ | va̱na̱spa̱te̱ |
ā̱-yūya̍ | dhṛ̱ṣṇo̱ iti̍ | a̱bhi̱-gūrya̍ | tvam | ne̱ṣṭrāt | soma̍m | dra̱vi̱ṇa̱ḥ-da̱ḥ | piba̍ | ṛ̱tu-bhi̍ḥ |
apā̍t | ho̱trāt | u̱ta | po̱trāt | a̱ma̱tta̱ | u̱ta | ne̱ṣṭrāt | a̱ju̱ṣa̱ta̱ | praya̍ḥ | hi̱tam |
tu̱rīya̍m | pātra̍m | amṛ̍ktam | ama̍rtyam | dra̱vi̱ṇa̱ḥ-dāḥ | pi̱ba̱tu̱ | drā̱vi̱ṇa̱ḥ-da̱saḥ |
a̱rvāñca̍m | a̱dya | ya̱yya̍m | nṛ̱-vāha̍nam | ratha̍m | yu̱ñjā̱thā̱m | i̱ha | vā̱m | vi̱-moca̍nam |
pṛ̱ṅktam | ha̱vīṁṣi̍ | madhu̍nā | ā | hi | ka̱m | ga̱tam | atha̍ | soma̍m | pi̱ba̱ta̱m | vā̱ji̱nī̱va̱sū̱ iti̍ vājinī-vasū |
joṣi̍ | a̱gne̱ | sa̱m-idha̍m | joṣi̍ | ā-hu̍tim | joṣi̍ | brahma̍ | janya̍m | joṣi̍ | su̱-stu̱tim |
viśve̍bhiḥ | viśvā̍n | ṛ̱tunā̍ | va̱so̱ iti̍ | ma̱haḥ | u̱śan | de̱vān | u̱śa̱taḥ | pā̱ya̱ya̱ | ha̱viḥ |
ut | ū̱m̐ iti̍ | syaḥ | de̱vaḥ | sa̱vi̱tā | sa̱vāya̍ | śa̱śva̱t-ta̱mam | tat-a̍pāḥ | vahni̍ḥ | a̱sthā̱t |
nū̱nam | de̱vebhya̍ḥ | vi | hi | dhāti̍ | ratna̍m | atha̍ | ā | a̱bha̱ja̱t | vī̱ti-ho̍tram | sva̱stau |
viśva̍sya | hi | śru̱ṣṭaye̍ | de̱vaḥ | ū̱rdhvaḥ | pra | bā̱havā̍ | pṛ̱thu-pā̍ṇiḥ | sisa̍rti |
āpa̍ḥ | ci̱t | a̱sya̱ | vra̱te | ā | ni-mṛ̍grāḥ | a̱yam | ci̱t | vāta̍ḥ | ra̱ma̱te̱ | pari̍-jman |
ā̱śu-bhi̍ḥ | ci̱t | yān | vi | mu̱cā̱ti̱ | nū̱nam | arī̍ramat | ata̍mānam | ci̱t | eto̍ḥ |
a̱hyarṣū̍ṇām | ci̱t | ni | a̱yā̱n | a̱vi̱ṣyām | anu̍ | vra̱tam | sa̱vi̱tuḥ | mokī̍ | ā | a̱gā̱t |
puna̱riti̍ | sam | a̱vya̱t | vi-ta̍tam | vaya̍ntī | ma̱dhyā | karto̍ḥ | ni | a̱dhā̱t | śakma̍ | dhīra̍ḥ |
ut | sa̱m-hāya̍ | a̱sthā̱t | vi | ṛ̱tūn | a̱da̱rdha̱ḥ | a̱rama̍tiḥ | sa̱vi̱tā | de̱vaḥ | ā | a̱gā̱t |
nānā̍ | okā̍ṁsi | durya̍ḥ | viśva̍m | āyu̍ḥ | vi | ti̱ṣṭha̱te̱ | pra̱-bha̱vaḥ | śoka̍ḥ | a̱gneḥ |
jyeṣṭha̍m | mā̱tā | sū̱nave̍ | bhā̱gam | ā | a̱dhā̱t | anu̍ | a̱sya̱ | keta̍m | i̱ṣi̱tam | sa̱vi̱trā |
sa̱m-āva̍varti | vi-sthi̍taḥ | ji̱gī̱ṣuḥ | viśve̍ṣām | kāma̍ḥ | cara̍tām | a̱mā | a̱bhū̱t |
śaśvā̍n | apa̍ḥ | vi-kṛ̍tam | hi̱tvī | ā | a̱gā̱t | anu̍ | vra̱tam | sa̱vi̱tuḥ | daivya̍sya |
tvayā̍ | hi̱tam | apya̍m | a̱p-su | bhā̱gam | dhanva̍ | anu̍ | ā | mṛ̱ga̱yasa̍ḥ | vi | ta̱sthu̱ḥ |
vanā̍ni | vi-bhya̍ḥ | naki̍ḥ | a̱sya̱ | tāni̍ | vra̱tā | de̱vasya̍ | sa̱vi̱tuḥ | mi̱na̱nti̱ |
yā̱t-rā̱dhya̍m | varu̍ṇaḥ | yoni̍m | apya̍m | ani̍-śitam | ni̱-miṣi̍ | jarbhu̍rāṇaḥ |
viśva̍ḥ | mā̱rtā̱ṇḍaḥ | vra̱jam | ā | pa̱śuḥ | gā̱t | stha̱-śaḥ | janmā̍ni | sa̱vi̱tā | vi | ā | a̱ka̱ritya̍kaḥ |
na | yasya̍ | indra̍ḥ | varu̍ṇaḥ | na | mi̱traḥ | vra̱tam | a̱rya̱mā | na | mi̱nanti̍ | ru̱draḥ |
na | arā̍tayaḥ | tam | i̱dam | sva̱sti | hu̱ve | de̱vam | sa̱vi̱tāra̍m | nama̍ḥ-bhiḥ |
bhaga̍m | dhiya̍m | vā̱jaya̍ntaḥ | pura̍m-dhim | narā̱śaṁsa̍ḥ | gnāḥpati̍ḥ | na̱ḥ | a̱vyā̱ḥ |
ā̱-a̱ye | vā̱masya̍ | sa̱m-ga̱the | ra̱yī̱ṇām | pri̱yāḥ | de̱vasya̍ | sa̱vi̱tuḥ | syā̱ma̱ |
a̱smabhya̍m | tat | di̱vaḥ | a̱t-bhyaḥ | pṛ̱thi̱vyāḥ | tvayā̍ | da̱ttam | kāmya̍m | rādha̍ḥ | ā | gā̱t |
śam | yat | sto̱tṛ-bhya̍ḥ | ā̱paye̍ | bhavā̍ti | u̱ru̱-śaṁsā̍ya | sa̱vi̱ta̱ḥ | ja̱ri̱tre |
grāvā̍ṇā-iva | tat | it | artha̍m | ja̱re̱the̱ iti̍ | gṛdhrā̍-iva | vṛ̱kṣam | ni̱dhi̱-manta̍m | accha̍ |
bra̱hmāṇā̍-iva | vi̱dathe̍ | u̱ktha̱-śasā̍ | dū̱tā-i̍va | havyā̍ | janyā̍ | pu̱ru̱-trā |
prā̱ta̱ḥ-yāvā̍nā | ra̱thyā̍-iva | vī̱rā | a̱jā-i̍va | ya̱mā | vara̍m | ā | sa̱ce̱the̱ iti̍ |
mene̍ i̱veti̱ mene̍-iva | ta̱nvā̍ | śumbha̍māne̱ iti̍ | daṁpa̍tī i̱veti̱ daṁpa̍tī-iva | kra̱tu̱-vidā̍ | jane̍ṣu |
śṛṅgā̍-iva | na̱ḥ | pra̱tha̱mā | ga̱nta̱m | a̱rvāk | śa̱phau-i̍va | jarbhu̍rāṇā | tara̍ḥ-bhiḥ |
ca̱kra̱vā̱kā-i̍va | prati̍ | vasto̍ḥ | u̱srā̱ | a̱rvāñcā̍ | yā̱ta̱m | ra̱thyā̍-iva | śa̱krā̱ |
nā̱vā-i̍va | na̱ḥ | pā̱ra̱ya̱ta̱m | yu̱gā-i̍va | nabhyā̍-iva | na̱ḥ | u̱pa̱dhī i̱vetyu̍pa̱dhī-i̍va | pra̱dhī i̱veti̍ pra̱dhī-i̍va |
śvānā̍-iva | na̱ḥ | ari̍ṣaṇyā | ta̱nūnā̍m | khṛga̍lā-iva | vi̱-srasa̍ḥ | pā̱ta̱m | a̱smān |
vātā̍-iva | a̱ju̱ryā | na̱dyā̍-iva | rī̱tiḥ | a̱kṣī i̱vetya̱kṣī-i̍va | cakṣu̍ṣā | ā | yā̱ta̱m | a̱rvāk |
hastau̍-iva | ta̱nve̍ | śam-bha̍viṣṭhā | pādā̍-iva | na̱ḥ | na̱ya̱ta̱m | vasya̍ḥ | accha̍ |
oṣṭhau̍-iva | madhu̍ | ā̱sne | vada̍ntā | stanau̍-iva | pi̱pya̱ta̱m | jī̱vase̍ | na̱ḥ |
nāsā̍-iva | na̱ḥ | ta̱nva̍ḥ | ra̱kṣi̱tārā̍ | karṇau̍-iva | su̱-śrutā̍ | bhū̱ta̱m | a̱sme iti̍ |
hastā̍-iva | śa̱ktim | a̱bhi | sa̱ṁda̱dī iti̍ sa̱m-da̱dī | na̱ḥ | kṣāma̍-iva | na̱ḥ | sam | a̱ja̱ta̱m | rajā̍ṁsi |
i̱māḥ | gira̍ḥ | a̱śvi̱nā̱ | yu̱ṣma̱-yantī̍ḥ | kṣṇotre̍ṇa-iva | sva-dhi̍tim | sam | śi̱śī̱ta̱m |
e̱tāni̍ | vā̱m | a̱śvi̱nā̱ | vardha̍nāni | brahma̍ | stoma̍m | gṛ̱tsa̱-ma̱dāsa̍ḥ | a̱kra̱n |
tāni̍ | na̱rā̱ | ju̱ju̱ṣā̱ṇā | upa̍ | yā̱ta̱m | bṛ̱hat | va̱de̱ma̱ | vi̱dathe̍ | su̱-vīrā̍ḥ |
somā̍pūṣaṇā | jana̍nā | ra̱yī̱ṇām | jana̍nā | di̱vaḥ | jana̍nā | pṛ̱thi̱vyāḥ |
jā̱tau | viśva̍sya | bhuva̍nasya | go̱pau | de̱vāḥ | a̱kṛ̱ṇva̱n | a̱mṛta̍sya | nābhi̍m |
i̱mau | de̱vau | jāya̍mānau | ju̱ṣa̱nta̱ | i̱mau | tamā̍ṁsi | gū̱ha̱tā̱m | aju̍ṣṭā |
ā̱bhyām | indra̍ḥ | pa̱kvam | ā̱māsu̍ | a̱ntariti̍ | so̱mā̱pū̱ṣa-bhyā̍m | ja̱na̱t | u̱sriyā̍su |
somā̍pūṣaṇā | raja̍saḥ | vi̱-māna̍m | sa̱pta-ca̍kram | ratha̍m | avi̍śva-minvam |
vi̱ṣu̱-vṛta̍m | mana̍sā | yu̱jyamā̍nam | tam | ji̱nva̱tha̱ḥ | vṛ̱ṣa̱ṇā̱ | pañca̍-raśmim |
di̱vi | a̱nyaḥ | sada̍nam | ca̱kre | u̱ccā | pṛ̱thi̱vyām | a̱nyaḥ | adhi̍ | a̱ntari̍kṣe |
tau | a̱smabhya̍m | pu̱ru̱-vāra̍m | pu̱ru̱-kṣum | rā̱yaḥ | poṣa̍m | vi | sya̱tā̱m | nābhi̍m | a̱sme iti̍ |
viśvā̍ni | a̱nyaḥ | bhu̱va̱nā | ja̱jāna̍ | viśva̍m | a̱nyaḥ | a̱bhi̱-cakṣā̍ṇaḥ | e̱ti̱ |
somā̍pūṣaṇau | ava̍tam | dhiya̍m | me̱ | yu̱vābhyā̍m | viśvā̍ḥ | pṛta̍nāḥ | ja̱ye̱ma̱ |
dhiya̍m | pū̱ṣā | ji̱nva̱tu̱ | vi̱śva̱m-i̱nvaḥ | ra̱yim | soma̍ḥ | ra̱yi̱-pati̍ḥ | da̱dhā̱tu̱ |
ava̍tu | de̱vī | adi̍tiḥ | a̱na̱rvā | bṛ̱hat | va̱de̱ma̱ | vi̱dathe̍ | su̱-vīrā̍ḥ |
vāyo̱ iti̍ | ye | te̱ | sa̱ha̱sriṇa̍ḥ | rathā̍saḥ | tebhi̍ḥ | ā | ga̱hi̱ |
ni̱yutvā̍n | soma̍-pītaye |
ni̱yutvā̍n | vā̱yo̱ iti̍ | ā | ga̱hi̱ | a̱yam | śu̱kraḥ | a̱yā̱mi̱ | te̱ |
gantā̍ | a̱si̱ | su̱nva̱taḥ | gṛ̱ham |
śu̱krasya̍ | a̱dya | go-ā̍śiraḥ | indra̍vāyū̱ iti̍ | ni̱yutva̍taḥ |
ā | yā̱ta̱m | piba̍tam | na̱rā̱ |
a̱yam | vā̱m | mi̱trā̱va̱ru̱ṇā̱ | su̱taḥ | soma̍ḥ | ṛ̱ta̱-vṛ̱dhā̱ |
mama̍ | it | i̱ha | śru̱ta̱m | hava̍m |
rājā̍nau | ana̍bhi-druhā | dhru̱ve | sada̍si | u̱t-ta̱me |
sa̱hasra̍-sthūṇe | ā̱sā̱te̱ iti̍ |
tā | sa̱m-rājā̍ | ghṛ̱tāsu̍tī̱ iti̍ ghṛ̱ta-ā̍sutī | ā̱di̱tyā | dānu̍naḥ | patī̱ iti̍ |
sace̍te̱ iti̍ | ana̍va-hvaram |
go-ma̍t | ū̱m̐ iti̍ | su | nā̱sa̱tyā̱ | aśva̍-vat | yā̱ta̱m | a̱śvi̱nā̱ |
va̱rtiḥ | ru̱drā̱ | nṛ̱-pāyya̍m |
na | yat | para̍ḥ | na | anta̍raḥ | ā̱-da̱dharṣa̍t | vṛ̱ṣa̱ṇva̱sū̱ iti̍ vṛṣaṇ-vasū |
du̱ḥ-śaṁsa̍ḥ | martya̍ḥ | ri̱puḥ |
tā | na̱ḥ | ā | vo̱ḻha̱m | a̱śvi̱nā̱ | ra̱yim | pi̱śaṅga̍-saṁdṛśam |
dhiṣṇyā̍ | va̱ri̱va̱ḥ-vida̍m |
indra̍ḥ | a̱ṅga | ma̱hat | bha̱yam | a̱bhi | sat | apa̍ | cu̱cya̱va̱t |
saḥ | hi | sthi̱raḥ | vi-ca̍rṣaṇiḥ |
indra̍ḥ | ca̱ | mṛ̱ḻayā̍ti | na̱ḥ | na | na̱ḥ | pa̱ścāt | a̱gham | na̱śa̱t |
bha̱dram | bha̱vā̱ti̱ | na̱ḥ | pu̱raḥ |
indra̍ḥ | āśā̍bhyaḥ | pari̍ | sarvā̍bhyaḥ | abha̍yam | ka̱ra̱t |
jetā̍ | śatrū̍n | vi-ca̍rṣaṇiḥ |
viśve̍ | de̱vā̱sa̱ḥ | ā | ga̱ta̱ | śṛ̱ṇu̱ta | me̱ | i̱mam | hava̍m |
ā | i̱dam | ba̱rhiḥ | ni | sī̱da̱ta̱ |
tī̱vraḥ | va̱ḥ | madhu̍-mān | a̱yam | śu̱na-ho̍treṣu | ma̱tsa̱raḥ |
e̱tam | pi̱ba̱ta̱ | kāmya̍m |
indra̍-jyeṣṭhāḥ | maru̍t-gaṇāḥ | devā̍saḥ | pūṣa̍-rātayaḥ |
viśve̍ | mama̍ | śru̱ta̱ | hava̍m |
ambi̍-tame | nadī̍-tame | devi̍-tame | sara̍svati |
a̱pra̱śa̱stāḥ-i̍va | sma̱si̱ | pra-śa̍stim | a̱mba̱ | na̱ḥ | kṛ̱dhi̱ |
tve iti̍ | viśvā̍ | sa̱ra̱sva̱ti̱ | śri̱tā | āyū̍ṁṣi | de̱vyām |
śu̱na-ho̍treṣu | ma̱tsva̱ | pra̱-jām | de̱vi̱ | di̱di̱ḍḍhi̱ | na̱ḥ |
i̱mā | brahma̍ | sa̱ra̱sva̱ti̱ | ju̱ṣasva̍ | vā̱ji̱nī̱va̱ti̱ |
yā | te̱ | manma̍ | gṛ̱tsa̱-ma̱dāḥ | ṛ̱ta̱-va̱ri̱ | pri̱yā | de̱veṣu̍ | juhva̍ti |
pra | i̱tā̱m | ya̱jñasya̍ | śa̱m-bhuvā̍ | yu̱vām | it | ā | vṛ̱ṇī̱ma̱he̱ |
a̱gnim | ca̱ | ha̱vya̱-vāha̍nam |
dyāvā̍ | na̱ḥ | pṛ̱thi̱vī iti̍ | i̱mam | si̱dhram | a̱dya | di̱vi̱-spṛśa̍m |
ya̱jñam | de̱veṣu̍ | ya̱ccha̱tā̱m |
ā | vā̱m | u̱pa-stha̍m | a̱dru̱hā̱ | de̱vāḥ | sī̱da̱ntu̱ | ya̱jñiyā̍ḥ |
i̱ha | a̱dya | soma̍-pītaye |
kani̍kradat | ja̱nuṣa̍m | pra̱-bru̱vā̱ṇaḥ | iya̍rti | vāca̍m | a̱ri̱tā-i̍va | nāva̍m |
su̱-ma̱ṅgala̍ḥ | ca̱ | śa̱ku̱ne̱ | bhavā̍si | mā | tvā̱ | kā | ci̱t | a̱bhi̱-bhā | viśvyā̍ | vi̱da̱t |
mā | tvā̱ | śye̱naḥ | ut | va̱dhī̱t | mā | su̱-pa̱rṇaḥ | mā | tvā̱ | vi̱da̱t | iṣu̍-mān | vī̱raḥ | astā̍ |
pitryā̍m | anu̍ | pra̱-diśa̍m | kani̍kradat | su̱-ma̱ṅgala̍ḥ | bha̱dra̱-vā̱dī | va̱da̱ | i̱ha |
ava̍ | kra̱nda̱ | da̱kṣi̱ṇa̱taḥ | gṛ̱hāṇā̍m | su̱-ma̱ṅgala̍ḥ | bha̱dra̱-vā̱dī | śa̱ku̱nte̱ |
mā | na̱ḥ | ste̱naḥ | ī̱śa̱ta̱ | mā | a̱gha-śa̍ṁsaḥ | bṛ̱hat | va̱de̱ma̱ | vi̱dathe̍ | su̱-vīrā̍ḥ |
pra̱-da̱kṣi̱ṇit | a̱bhi | gṛ̱ṇa̱nti̱ | kā̱rava̍ḥ | vaya̍ḥ | vada̍ntaḥ | ṛ̱tu̱-thā | śa̱kunta̍yaḥ |
u̱bhe iti̍ | vācau̍ | va̱da̱ti̱ | sā̱ma̱gāḥ-i̍va | gā̱ya̱tram | ca̱ | traistu̍bham | ca̱ | anu̍ | rā̱ja̱ti̱ |
u̱dgā̱tā-i̍va | śa̱ku̱ne̱ | sāma̍ | gā̱ya̱si̱ | bra̱hma̱pu̱traḥ-i̍va | sava̍neṣu | śa̱ṁsa̱si̱ |
vṛṣā̍-iva | vā̱jī | śiśu̍-matīḥ | a̱pi̱-itya̍ | sa̱rvata̍ḥ | na̱ḥ | śa̱ku̱ne̱ | bha̱dram | ā | va̱da̱ | vi̱śvata̍ḥ | na̱ḥ | śa̱ku̱ne̱ | puṇya̍m | ā | va̱da̱ |
ā̱-vada̍n | tvam | sa̱ku̱ne̱ | bha̱dram | ā | va̱da̱ | tū̱ṣṇīm | āsī̍naḥ | su̱-ma̱tim | ci̱ki̱ddhi̱ | na̱ḥ |
yat | u̱t-pata̍n | vada̍si | ka̱rka̱riḥ | ya̱thā̱ | bṛ̱hat | va̱de̱ma̱ | vi̱dathe̍ | su̱-vīrā̍ḥ |
soma̍sya | mā̱ | ta̱vasa̍m | vakṣi̍ | a̱gne̱ | vahni̍m | ca̱ka̱rtha̱ | vi̱dathe̍ | yaja̍dhyai |
de̱vān | accha̍ | dīdya̍t | yu̱ñje | adri̍m | śa̱m-ā̱ye | a̱gne̱ | ta̱nva̍m | ju̱ṣa̱sva̱ |
prāñca̍m | ya̱jñam | ca̱kṛ̱ma̱ | vardha̍tām | gīḥ | sa̱mit-bhi̍ḥ | a̱gnim | nama̍sā | du̱va̱sya̱n |
di̱vaḥ | śa̱śā̱su̱ḥ | vi̱dathā̍ | ka̱vī̱nām | gṛtsā̍ya | ci̱t | ta̱vase̍ | gā̱tum | ī̱ṣu̱ḥ |
maya̍ḥ | da̱dhe̱ | medhi̍raḥ | pū̱ta-da̍kṣaḥ | di̱vaḥ | su̱-bandhu̍ḥ | ja̱nuṣā̍ | pṛ̱thi̱vyāḥ |
avi̍ndan | ū̱m̐ iti̍ | da̱rśa̱tam | a̱p-su | a̱ntaḥ | de̱vāsa̍ḥ | a̱gnim | a̱pasi̍ | svasṝ̍ṇām |
ava̍rdhayan | su̱-bhaga̍m | sa̱pta | ya̱hvīḥ | śve̱tam | ja̱jñā̱nam | a̱ru̱ṣam | ma̱hi̱-tvā |
śiśu̍m | na | jā̱tam | a̱bhi | ā̱ru̱ḥ | aśvā̍ḥ | de̱vāsa̍ḥ | a̱gnim | jani̍man | va̱pu̱ṣya̱n |
śu̱krebhi̍ḥ | aṅgai̍ḥ | raja̍ḥ | ā̱-ta̱ta̱nvān | kratu̍m | pu̱nā̱naḥ | ka̱vi-bhi̍ḥ | pa̱vitrai̍ḥ |
śo̱ciḥ | vasā̍naḥ | pari̍ | āyu̍ḥ | a̱pām | śriya̍ḥ | mi̱mī̱te̱ | bṛ̱ha̱tīḥ | anū̍nāḥ |
va̱vrāja̍ | sī̱m | ana̍datīḥ | ada̍bdhāḥ | di̱vaḥ | ya̱hvīḥ | ava̍sānāḥ | ana̍gnāḥ |
sanā̍ḥ | atra̍ | yu̱va̱taya̍ḥ | sa-yo̍nīḥ | eka̍m | garbha̍m | da̱dhi̱re̱ | sa̱pta | vāṇī̍ḥ |
stī̱rṇāḥ | a̱sya̱ | sa̱m-hata̍ḥ | vi̱śva-rū̍pāḥ | ghṛ̱tasya̍ | yonau̍ | sra̱vathe̍ | madhū̍nām |
asthu̍ḥ | atra̍ | dhe̱nava̍ḥ | pinva̍mānāḥ | ma̱hī iti̍ | da̱smasya̍ | mā̱tarā̍ | sa̱mī̱cī iti̍ sa̱m-ī̱cī |
ba̱bhrā̱ṇaḥ | sū̱no̱ iti̍ | sa̱ha̱sa̱ḥ | vi | a̱dyau̱t | dadhā̍naḥ | śu̱krā | ra̱bha̱sā | vapū̍ṁṣi |
ścota̍nti | dhārā̍ḥ | madhu̍naḥ | ghṛ̱tasya̍ | vṛṣā̍ | yatra̍ | va̱vṛ̱dhe | kāvye̍na |
pi̱tuḥ | ci̱t | ūdha̍ḥ | ja̱nuṣā̍ | vi̱ve̱da̱ | vi | a̱sya̱ | dhārā̍ḥ | a̱sṛ̱ja̱t | vi | dhenā̍ḥ |
guhā̍ | cara̍ntam | sakhi̍-bhiḥ | śi̱vebhi̍ḥ | di̱vaḥ | ya̱hvībhi̍ḥ | na | guhā̍ | ba̱bhū̱va̱ |
pi̱tuḥ | ca̱ | garbha̍m | ja̱ni̱tuḥ | ca̱ | ba̱bhre̱ | pū̱rvīḥ | eka̍ḥ | a̱dha̱ya̱t | pīpyā̍nāḥ |
vṛṣṇe̍ | sa̱patnī̱ iti̍ sa̱-patnī̍ | śuca̍ye | saba̍ndhū̱ iti̱ sa-ba̍ndhū | u̱bhe iti̍ | a̱smai̱ | ma̱nu̱ṣye̱3̱̍ iti̍ | ni | pā̱hi̱ |
u̱rau | ma̱hān | a̱ni̱-bā̱dhe | va̱va̱rdha̱ | āpa̍ḥ | a̱gnim | ya̱śasa̍ḥ | sam | hi | pū̱rvīḥ |
ṛ̱tasya̍ | yonau̍ | a̱śa̱ya̱t | damū̍nāḥ | jā̱mī̱nām | a̱gniḥ | a̱pasi̍ | svasṝ̍ṇām |
a̱kraḥ | na | ba̱bhriḥ | sa̱m-i̱the | ma̱hīnā̍m | di̱dṛ̱kṣeya̍ḥ | sū̱nave̍ | bhāḥ-ṛ̍jīkaḥ |
ut | u̱sriyā̍ḥ | jani̍tā | yaḥ | ja̱jāna̍ | a̱pām | garbha̍ḥ | nṛ-ta̍maḥ | ya̱hvaḥ | a̱gniḥ |
a̱pām | garbha̍m | da̱rśa̱tam | oṣa̍dhīnām | vanā̍ | ja̱jā̱na̱ | su̱-bhagā̍ | vi-rū̍pam |
de̱vāsa̍ḥ | ci̱t | mana̍sā | sam | hi | ja̱gmuḥ | pani̍ṣṭham | jā̱tam | ta̱vasa̍m | du̱va̱sya̱n |
bṛ̱hanta̍ḥ | it | bhā̱nava̍ḥ | bhāḥ-ṛ̍jīkam | a̱gnim | sa̱ca̱nta̱ | vi̱-dyuta̍ḥ | na | śu̱krāḥ |
guhā̍-iva | vṛ̱ddham | sada̍si | sve | a̱ntaḥ | a̱pā̱re | ū̱rve | a̱mṛta̍m | duhā̍nāḥ |
īḻe̍ | ca̱ | tvā̱ | yaja̍mānaḥ | ha̱viḥ-bhi̍ḥ | īḻe̍ | sa̱khi̱-tvam | su̱-ma̱tim | ni-kā̍maḥ |
de̱vaiḥ | ava̍ḥ | mi̱mī̱hi̱ | sam | ja̱ri̱tre | rakṣa̍ | ca̱ | na̱ḥ | damye̍-bhiḥ | anī̍kaiḥ |
u̱pa̱-kṣe̱tāra̍ḥ | tava̍ | su̱-pra̱nī̱te̱ | agne̍ | viśvā̍ni | dhanyā̍ | dadhā̍nāḥ |
su̱-reta̍sā | śrava̍sā | tuñja̍mānāḥ | a̱bhi | syā̱ma̱ | pṛ̱ta̱nā̱-yūn | ade̍vān |
ā | de̱vānā̍m | a̱bha̱va̱ḥ | ke̱tuḥ | a̱gne̱ | ma̱ndraḥ | viśvā̍ni | kāvyā̍ni | vi̱dvān |
prati̍ | martā̍n | a̱vā̱sa̱ya̱ḥ | damū̍nāḥ | anu̍ | de̱vān | ra̱thi̱raḥ | yā̱si̱ | sādha̍n |
ni | du̱ro̱ṇe | a̱mṛta̍ḥ | martyā̍nām | rājā̍ | sa̱sā̱da̱ | vi̱dathā̍ni | sādha̍n |
ghṛ̱ta-pra̍tīkaḥ | u̱rvi̱yā | vi | a̱dyau̱t | a̱gniḥ | viśvā̍ni | kāvyā̍ni | vi̱dvān |
ā | na̱ḥ | ga̱hi̱ | sa̱khyebhi̍ḥ | śi̱vebhi̍ḥ | ma̱hān | ma̱hībhi̍ḥ | ū̱ti-bhi̍ḥ | sa̱ra̱ṇyan |
a̱sme iti̍ | ra̱yim | ba̱hu̱lam | sam-ta̍rutram | su̱-vāca̍m | bhā̱gam | ya̱śasa̍m | kṛ̱dhi̱ | na̱ḥ |
e̱tā | te̱ | a̱gne̱ | jani̍ma | sanā̍ni | pra | pū̱rvyāya̍ | nūta̍nāni | vo̱ca̱m |
ma̱hānti̍ | vṛṣṇe̍ | sava̍nā | kṛ̱tā | i̱mā | janma̍n-janman | ni-hi̍taḥ | jā̱ta-ve̍dāḥ |
janma̍n-janman | ni-hi̍taḥ | jā̱ta-ve̍dāḥ | vi̱śvāmi̍trebhiḥ | i̱dhya̱te̱ | aja̍sraḥ |
tasya̍ | va̱yam | su̱-ma̱tau | ya̱jñiya̍sya | api̍ | bha̱dre | sau̱ma̱na̱se | syā̱ma̱ |
i̱mam | ya̱jñam | sa̱ha̱sā̱-va̱n | tvam | na̱ḥ | de̱va̱-trā | dhe̱hi̱ | su̱kra̱to̱ iti̍ su-krato | rarā̍ṇaḥ |
pra | ya̱ṁsi̱ | ho̱ta̱ḥ | bṛ̱ha̱tīḥ | iṣa̍ḥ | na̱ḥ | agne̍ | mahi̍ | dravi̍ṇam | ā | ya̱ja̱sva̱ |
iḻā̍m | a̱gne̱ | pu̱ru̱-daṁsa̍m | sa̱nim | goḥ | śa̱śva̱t-ta̱mam | hava̍mānāya | sā̱dha̱ |
syāt | na̱ḥ | sū̱nuḥ | tana̍yaḥ | vi̱jā-vā̍ | agne̍ | sā | te̱ | su̱-ma̱tiḥ | bhū̱tu̱ | a̱sme iti̍ |
vai̱śvā̱na̱rāya̍ | dhi̱ṣaṇā̍m | ṛ̱ta̱-vṛdhe̍ | ghṛ̱tam | na | pū̱tam | a̱gnaye̍ | ja̱nā̱ma̱si̱ |
dvi̱tā | hotā̍ram | manu̍ṣaḥ | ca̱ | vā̱ghata̍ḥ | dhi̱yā | ratha̍m | na | kuli̍śaḥ | sam | ṛ̱ṇva̱ti̱ |
saḥ | ro̱ca̱ya̱t | ja̱nuṣā̍ | roda̍sī̱ iti̍ | u̱bhe iti̍ | saḥ | mā̱troḥ | a̱bha̱va̱t | pu̱traḥ | īḍya̍ḥ |
ha̱vya̱-vāṭ | a̱gniḥ | a̱jara̍ḥ | cana̍ḥ-hitaḥ | du̱ḥ-dabha̍ḥ | vi̱śām | ati̍thiḥ | vi̱bhā-va̍suḥ |
kratvā̍ | dakṣa̍sya | taru̍ṣaḥ | vi-dha̍rmaṇi | de̱vāsa̍ḥ | a̱gnim | ja̱na̱ya̱nta̱ | citti̍-bhiḥ |
ru̱ru̱cā̱nam | bhā̱nunā̍ | jyoti̍ṣā | ma̱hām | atya̍m | na | vāja̍m | sa̱ni̱ṣyan | upa̍ | bru̱ve̱ |
ā | ma̱ndrasya̍ | sa̱ni̱ṣyanta̍ḥ | vare̍ṇyam | vṛ̱ṇī̱mahe̍ | ahra̍yam | vāja̍m | ṛ̱gmiya̍m |
rā̱tim | bhṛgū̍ṇām | u̱śija̍m | ka̱vi-kra̍tum | a̱gnim | rāja̍ntam | di̱vyena̍ | śo̱ciṣā̍ |
a̱gnim | su̱mnāya̍ | da̱dhi̱re̱ | pu̱raḥ | janā̍ḥ | vāja̍-śravasam | i̱ha | vṛ̱kta-ba̍rhiṣaḥ |
ya̱ta-sru̍caḥ | su̱-ruca̍m | vi̱śva-de̍vyam | ru̱dram | ya̱jñānā̍m | sādha̍t-iṣṭim | a̱pasā̍m |
pāva̍ka-śoce | tava̍ | hi | kṣaya̍m | pari̍ | hota̍ḥ | ya̱jñeṣu̍ | vṛ̱kta-ba̍rhiṣaḥ | nara̍ḥ |
agne̍ | duva̍ḥ | i̱cchamā̍nāsaḥ | āpya̍m | upa̍ | ā̱sa̱te̱ | dravi̍ṇam | dhe̱hi̱ | tebhya̍ḥ |
ā | roda̍sī̱ iti̍ | a̱pṛ̱ṇa̱t | ā | sva̍ḥ | ma̱hat | jā̱tam | yat | e̱na̱m | a̱pasa̍ḥ | adhā̍rayan |
saḥ | a̱dhva̱rāya̍ | pari̍ | nī̱ya̱te̱ | ka̱viḥ | atya̍ḥ | na | vāja̍-sātaye | cana̍ḥ-hitaḥ |
na̱ma̱syata̍ | ha̱vya-dā̍tim | su̱-a̱dhva̱ram | du̱va̱syata̍ | damya̍m | jā̱ta-ve̍dasam |
ra̱thīḥ | ṛ̱tasya̍ | bṛ̱ha̱taḥ | vi-ca̍rṣaṇiḥ | a̱gniḥ | de̱vānā̍m | a̱bha̱va̱t | pu̱raḥ-hi̍taḥ |
ti̱sraḥ | ya̱hvasya̍ | sa̱m-idha̍ḥ | pari̍-jmanaḥ | a̱gneḥ | a̱pu̱na̱n | u̱śija̍ḥ | amṛ̍tyavaḥ |
tāsā̍m | ekā̍m | ada̍dhuḥ | martye̍ | bhuja̍m | ū̱m̐ iti̍ | lo̱kam | ū̱m̐ iti̍ | dve iti̍ | upa̍ | jā̱mim | ī̱ya̱tu̱ḥ |
vi̱śām | ka̱vim | vi̱śpati̍m | mānu̍ṣīḥ | iṣa̍ḥ | sam | sī̱m | a̱kṛ̱ṇva̱n | sva-dhi̍tim | na | teja̍se |
saḥ | u̱t-vata̍ḥ | ni̱-vata̍ḥ | yā̱ti̱ | vevi̍ṣat | saḥ | garbha̍m | e̱ṣu | bhuva̍neṣu | dī̱dha̱ra̱t |
saḥ | ji̱nva̱te̱ | ja̱ṭhare̍ṣu | pra̱ja̱jñi̱-vān | vṛṣā̍ | ci̱treṣu̍ | nāna̍dat | na | si̱ṁhaḥ |
vai̱śvā̱na̱raḥ | pṛ̱thu̱-pājā̍ḥ | ama̍rtyaḥ | vasu̍ | ratnā̍ | daya̍mānaḥ | vi | dā̱śuṣe̍ |
vai̱śvā̱na̱raḥ | pra̱tna-thā̍ | nāka̍m | ā | a̱ru̱ha̱t | di̱vaḥ | pṛ̱ṣṭham | bhanda̍mānaḥ | su̱manma̍-bhiḥ |
saḥ | pū̱rva̱-vat | ja̱naya̍n | ja̱ntave̍ | dhana̍m | sa̱mā̱nam | ajma̍m | pari̍ | e̱ti̱ | jāgṛ̍viḥ |
ṛ̱ta-vā̍nam | ya̱jñiya̍m | vipra̍m | u̱kthya̍m | ā | yam | da̱dhe | mā̱ta̱riśvā̍ | di̱vi | kṣaya̍m |
tam | ci̱tra-yā̍mam | hari̍-keśam | ī̱ma̱he̱ | su̱-dī̱tim | a̱gnim | su̱vi̱tāya̍ | navya̍se |
śuci̍m | na | yāma̍n | i̱ṣi̱ram | sva̱ḥ-dṛśa̍m | ke̱tum | di̱vaḥ | ro̱ca̱na̱-sthām | u̱ṣa̱ḥ-budha̍m |
a̱gnim | mū̱rdhāna̍m | di̱vaḥ | apra̍ti-skutam | tam | ī̱ma̱he̱ | nama̍sā | vā̱jina̍m | bṛ̱hat |
ma̱ndram | hotā̍ram | śuci̍m | adva̍yāvinam | damū̍nasam | u̱kthya̍m | vi̱śva-ca̍rṣaṇim |
ratha̍m | na | ci̱tram | vapu̍ṣāya | da̱rśa̱tam | manu̍ḥ-hitam | sada̍m | it | rā̱yaḥ | ī̱ma̱he̱ |
vai̱śvā̱na̱rāya̍ | pṛ̱thu̱-pāja̍se | vipa̍ḥ | ratnā̍ | vi̱dha̱nta̱ | dha̱ruṇe̍ṣu | gāta̍ve |
a̱gniḥ | hi | de̱vān | a̱mṛta̍ḥ | du̱va̱syati̍ | atha̍ | dharmā̍ṇi | sa̱natā̍ | na | dū̱du̱ṣa̱t |
a̱ntaḥ | dū̱taḥ | roda̍sī̱ iti̍ | da̱smaḥ | ī̱ya̱te̱ | hotā̍ | ni-sa̍ttaḥ | manu̍ṣaḥ | pu̱raḥ-hi̍taḥ |
kṣaya̍m | bṛ̱hanta̍m | pari̍ | bhū̱ṣa̱ti̱ | dyu-bhi̍ḥ | de̱vebhi̍ḥ | a̱gniḥ | i̱ṣi̱taḥ | dhi̱yā-va̍suḥ |
ke̱tum | ya̱jñānā̍m | vi̱datha̍sya | sādha̍nam | viprā̍saḥ | a̱gnim | ma̱ha̱ya̱nta̱ | citti̍-bhiḥ |
apā̍ṁsi | yasmi̍n | adhi̍ | sa̱m-da̱dhuḥ | gira̍ḥ | tasmi̍n | su̱mnāni̍ | yaja̍mānaḥ | ā | ca̱ke̱ |
pi̱tā | ya̱jñānā̍m | asu̍raḥ | vi̱pa̱ḥ-citā̍m | vi̱-māna̍m | a̱gniḥ | va̱yuna̍m | ca̱ | vā̱ghatā̍m |
ā | vi̱ve̱śa̱ | roda̍sī̱ iti̍ | bhūri̍-varpasā | pu̱ru̱-pri̱yaḥ | bha̱nda̱te̱ | dhāma̍-bhiḥ | ka̱viḥ |
ca̱ndram | a̱gnim | ca̱ndra-ra̍tham | hari̍-vratam | vai̱śvā̱na̱ram | a̱psu̱-sada̍m | sva̱ḥ-vida̍m |
vi̱-gā̱ham | tūrṇi̍m | tavi̍ṣībhiḥ | ā-vṛ̍tam | bhūrṇi̍m | de̱vāsa̍ḥ | i̱ha | su̱-śriya̍m | da̱dhu̱ḥ |
a̱gniḥ | de̱vebhi̍ḥ | manu̍ṣaḥ | ca̱ | ja̱ntu-bhi̍ḥ | ta̱nvā̱naḥ | ya̱jñam | pu̱ru̱-peśa̍sam | dhi̱yā |
ra̱thīḥ | a̱ntaḥ | ī̱ya̱te̱ | sādha̍diṣṭi-bhiḥ | jī̱raḥ | damū̍nāḥ | a̱bhi̱śa̱sti̱-cāta̍naḥ |
agne̍ | jara̍sva | su̱-a̱pa̱tye | āyu̍ni | ū̱rjā | pi̱nva̱sva̱ | sam | iṣa̍ḥ | di̱dī̱hi̱ | na̱ḥ |
vayā̍ṁsi | ji̱nva̱ | bṛ̱ha̱taḥ | ca̱ | jā̱gṛ̱ve̱ | u̱śik | de̱vānā̍m | asi̍ | su̱-kratu̍ḥ | vi̱pām |
vi̱śpati̍m | ya̱hvam | ati̍thim | nara̍ḥ | sadā̍ | ya̱ntāra̍m | dhī̱nām | u̱śija̍m | ca̱ | vā̱ghatā̍m |
a̱dhva̱rāṇā̍m | ceta̍nam | jā̱ta-ve̍dasam | pra | śa̱ṁsa̱nti̱ | nama̍sā | jū̱ti-bhi̍ḥ | vṛ̱dhe |
vi̱bhā-vā̍ | de̱vaḥ | su̱-raṇa̍ḥ | pari̍ | kṣi̱tīḥ | a̱gniḥ | ba̱bhū̱va̱ | śava̍sā | su̱mat-ra̍thaḥ |
tasya̍ | vra̱tāni̍ | bhū̱ri̱-po̱ṣiṇa̍ḥ | va̱yam | upa̍ | bhū̱ṣe̱ma̱ | dame̍ | ā | su̱vṛ̱kti-bhi̍ḥ |
vaiśvā̍nara | tava̍ | dhāmā̍ni | ā | ca̱kre̱ | yebhi̍ḥ | sva̱ḥ-vit | abha̍vaḥ | vi̱-ca̱kṣa̱ṇa̱ |
jā̱taḥ | ā | a̱pṛ̱ṇa̱ḥ | bhuva̍nāni | roda̍sī̱ iti̍ | agne̍ | tā | viśvā̍ | pa̱ri̱-bhūḥ | a̱si̱ | tmanā̍ |
vai̱śvā̱na̱rasya̍ | da̱ṁsanā̍bhyaḥ | bṛ̱hat | ari̍ṇāt | eka̍ḥ | su̱-a̱pa̱syayā̍ | ka̱viḥ |
u̱bhā | pi̱tarā̍ | ma̱haya̍n | a̱jā̱ya̱ta̱ | a̱gniḥ | dyāvā̍pṛthi̱vī iti̍ | bhūri̍-retasā |
sa̱mit-sa̍mit | su̱-manā̍ḥ | bo̱dhi̱ | a̱sme iti̍ | śu̱cā-śu̍cā | su̱-ma̱tim | rā̱si̱ | vasva̍ḥ |
ā | de̱va̱ | de̱vān | ya̱jathā̍ya | va̱kṣi̱ | sakhā̍ | sakhī̍n | su̱-manā̍ḥ | ya̱kṣi̱ | a̱gne̱ |
yam | de̱vāsa̍ḥ | triḥ | aha̍n | ā̱-yaja̍nte | di̱ve-di̍ve | varu̍ṇaḥ | mi̱traḥ | a̱gniḥ |
saḥ | i̱mam | ya̱jñam | madhu̍-mantam | kṛ̱dhi̱ | na̱ḥ | tanū̍-napāt | ghṛ̱ta-yo̍nim | vi̱dhanta̍m |
pra | dīdhi̍tiḥ | vi̱śva-vā̍rā | ji̱gā̱ti̱ | hotā̍ram | i̱ḻaḥ | pra̱tha̱mam | yaja̍dhyai |
accha̍ | nama̍ḥ-bhiḥ | vṛ̱ṣa̱bham | va̱ndadhyai̍ | saḥ | de̱vān | ya̱kṣa̱t | i̱ṣi̱taḥ | yajī̍yān |
ū̱rdhvaḥ | vā̱m | gā̱tuḥ | a̱dhva̱re | a̱kā̱ri̱ | ū̱rdhvā | śo̱cīṁṣi̍ | pra-sthi̍tā | rajā̍ṁsi |
di̱vaḥ | vā̱ | nābhā̍ | ni | a̱sā̱di̱ | hotā̍ | stṛ̱ṇī̱mahi̍ | de̱va-vya̍cāḥ | vi | ba̱rhiḥ |
sa̱pta | ho̱trāṇi̍ | mana̍sā | vṛ̱ṇā̱nāḥ | inva̍ntaḥ | viśva̍m | prati̍ | ya̱n | ṛ̱tena̍ |
nṛ̱-peśa̍saḥ | vi̱dathe̍ṣu | pra | jā̱tāḥ | a̱bhi | i̱mam | ya̱jñam | vi | ca̱ra̱nta̱ | pū̱rvīḥ |
ā | bhanda̍māne̱ iti̍ | u̱ṣasau̍ | upā̍ke̱ iti̍ | u̱ta | sma̱ye̱te̱ iti̍ | ta̱nvā̍ | virū̍pe̱ iti̱ vi-rū̍pe |
yathā̍ | na̱ḥ | mi̱traḥ | varu̍ṇaḥ | jujo̍ṣat | indra̍ḥ | ma̱rutvā̍n | u̱ta | vā̱ | maha̍ḥ-bhiḥ |
daivyā̍ | hotā̍rā | pra̱tha̱mā | ni | ṛ̱ñje̱ | sa̱pta | pṛ̱kṣāsa̍ḥ | sva̱dhayā̍ | ma̱da̱nti̱ |
ṛ̱tam | śaṁsa̍ntaḥ | ṛ̱tam | it | te | ā̱hu̱ḥ | anu̍ | vra̱tam | vra̱ta̱-pāḥ | dīdhyā̍nāḥ |
ā | bhāra̍tī | bhāra̍tībhiḥ | sa̱-joṣā̍ḥ | iḻā̍ | de̱vaiḥ | ma̱nu̱ṣye̍bhiḥ | a̱gniḥ |
sara̍svatī | sā̱ra̱sva̱tebhi̍ḥ | a̱rvāk | ti̱sraḥ | de̱vīḥ | ba̱rhiḥ | ā | i̱dam | sa̱da̱ntu̱ |
tat | na̱ḥ | tu̱rīpa̍m | adha̍ | po̱ṣa̱yi̱tnu | deva̍ | tva̱ṣṭa̱ḥ | vi | ra̱rā̱ṇaḥ | sya̱sveti̍ syasva |
yata̍ḥ | vī̱raḥ | ka̱rma̱ṇya̍ḥ | su̱-dakṣa̍ḥ | yu̱kta-grā̍vā | jāya̍te | de̱va-kā̍maḥ |
vana̍spate | ava̍ | sṛ̱ja̱ | upa̍ | de̱vān | a̱gniḥ | ha̱viḥ | śa̱mi̱tā | sū̱da̱yā̱ti̱ |
saḥ | it | ū̱m̐ iti̍ | hotā̍ | sa̱tya-ta̍raḥ | ya̱jā̱ti̱ | yathā̍ | de̱vānā̍m | jani̍māni | veda̍ |
ā | yā̱hi̱ | a̱gne̱ | sa̱m-i̱dhā̱naḥ | a̱rvāṅ | indre̍ṇa | de̱vaiḥ | sa̱-ratha̍m | tu̱rebhi̍ḥ |
ba̱rhiḥ | na̱ḥ | āstā̍m | adi̍tiḥ | su̱-pu̱trā | svāhā̍ | de̱vāḥ | a̱mṛtā̍ḥ | mā̱da̱ya̱ntā̱m |
prati̍ | a̱gniḥ | u̱ṣasa̍ḥ | ceki̍tānaḥ | abo̍dhi | vipra̍ḥ | pa̱da̱-vīḥ | ka̱vī̱nām |
pṛ̱thu̱-pājā̍ḥ | de̱va̱yat-bhi̍ḥ | sam-i̍ddhaḥ | apa̍ | dvārā̍ | tama̍saḥ | vahni̍ḥ | ā̱va̱rityā̍vaḥ |
pra | it | ū̱m̐ iti̍ | a̱gniḥ | va̱vṛ̱dhe̱ | stome̍bhiḥ | gī̱ḥ-bhiḥ | sto̱tṝ̱ṇām | na̱ma̱sya̍ḥ | u̱kthaiḥ |
pū̱rvīḥ | ṛ̱tasya̍ | sa̱m-dṛśa̍ḥ | ca̱kā̱naḥ | sam | dū̱taḥ | a̱dyau̱t | u̱ṣasa̍ḥ | vi̱-ro̱ke |
adhā̍yi | a̱gniḥ | mānu̍ṣīṣu | vi̱kṣu | a̱pām | garbha̍ḥ | mi̱traḥ | ṛ̱tena̍ | sādha̍n |
ā | hi̱rya̱taḥ | ya̱ja̱taḥ | sānu̍ | a̱sthā̱t | abhū̍t | ū̱m̐ iti̍ | vipra̍ḥ | havya̍ḥ | ma̱tī̱nām |
mi̱traḥ | a̱gniḥ | bha̱va̱ti̱ | yat | sam-i̍ddhaḥ | mi̱traḥ | hotā̍ | varu̍ṇaḥ | jā̱ta-ve̍dāḥ |
mi̱traḥ | a̱dhva̱ryuḥ | i̱ṣi̱raḥ | damū̍nāḥ | mi̱traḥ | sindhū̍nām | u̱ta | parva̍tānām |
pāti̍ | pri̱yam | ri̱paḥ | agra̍m | pa̱dam | veḥ | pāti̍ | ya̱hvaḥ | cara̍ṇam | sūrya̍sya |
pāti̍ | nābhā̍ | sa̱pta-śī̍rṣāṇām | a̱gniḥ | pāti̍ | de̱vānā̍m | u̱pa̱-māda̍m | ṛ̱ṣvaḥ |
ṛ̱bhuḥ | ca̱kre̱ | īḍya̍m | cāru̍ | nāma̍ | viśvā̍ni | de̱vaḥ | va̱yunā̍ni | vi̱dvān |
sa̱sasya̍ | carma̍ | ghṛ̱ta-va̍t | pa̱dam | veḥ | tat | it | a̱gniḥ | ra̱kṣa̱ti̱ | apra̍-yucchan |
ā | yoni̍m | a̱gniḥ | ghṛ̱ta-va̍ntam | a̱sthā̱t | pṛ̱thu-pra̍gānam | u̱śanta̍m | u̱śā̱naḥ |
dīdyā̍naḥ | śuci̍ḥ | ṛ̱ṣvaḥ | pā̱va̱kaḥ | puna̍ḥ-punaḥ | mā̱tarā̍ | navya̍sī̱ iti̍ | ka̱riti̍ kaḥ |
sa̱dyaḥ | jā̱taḥ | oṣa̍dhībhiḥ | va̱va̱kṣe̱ | yadi̍ | vardha̍nti | pra̱-sva̍ḥ | ghṛ̱tena̍ |
āpa̍ḥ-iva | pra̱-vatā̍ | śumbha̍mānāḥ | u̱ru̱ṣyat | a̱gniḥ | pi̱troḥ | u̱pa-sthe̍ |
ut | ū̱m̐ iti̍ | stu̱taḥ | sa̱m-idhā̍ | ya̱hvaḥ | a̱dyau̱t | varṣma̍n | di̱vaḥ | adhi̍ | nābhā̍ | pṛ̱thi̱vyāḥ |
mi̱traḥ | a̱gniḥ | īḍya̍ḥ | mā̱ta̱riśvā̍ | ā | dū̱taḥ | va̱kṣa̱t | ya̱jathā̍ya | de̱vān |
ut | a̱sta̱mbhī̱t | sa̱m-idhā̍ | nāka̍m | ṛ̱ṣvaḥ | a̱gniḥ | bhava̍n | u̱t-ta̱maḥ | ro̱ca̱nānā̍m |
yadi̍ | bhṛgu̍-bhyaḥ | pari̍ | mā̱ta̱riśvā̍ | guhā̍ | santa̍m | ha̱vya̱-vāha̍m | sa̱m-ī̱dhe |
iḻā̍m | a̱gne̱ | pu̱ru̱-daṁsa̍m | sa̱nim | goḥ | śa̱śva̱t-ta̱mam | hava̍mānāya | sā̱dha̱ |
syāt | na̱ḥ | sū̱nuḥ | tana̍yaḥ | vi̱jā-vā̍ | agne̍ | sā | te̱ | su̱-ma̱tiḥ | bhū̱tu̱ | a̱sme iti̍ |
pra | kā̱ra̱va̱ḥ | ma̱na̱nā | va̱cyamā̍nāḥ | de̱va̱drīcī̍m | na̱ya̱ta̱ | de̱va̱-yanta̍ḥ |
da̱kṣi̱ṇā̱-vāṭ | vā̱jinī̍ | prācī̍ | e̱ti̱ | ha̱viḥ | bhara̍ntī | a̱gnaye̍ | ghṛ̱tācī̍ |
ā | roda̍sī̱ iti̍ | a̱pṛ̱ṇā̱ḥ | jāya̍mānaḥ | u̱ta | pra | ri̱kthā̱ḥ | adha̍ | nu | pra̱ya̱jyo̱ iti̍ pra-yajyo |
di̱vaḥ | ci̱t | a̱gne̱ | ma̱hi̱nā | pṛ̱thi̱vyāḥ | va̱cyantā̍m | te̱ | vahna̍yaḥ | sa̱pta-ji̍hvāḥ |
dyauḥ | ca̱ | tvā̱ | pṛ̱thi̱vī | ya̱jñiyā̍saḥ | ni | hotā̍ram | sā̱da̱ya̱nte̱ | damā̍ya |
yadi̍ | viśa̍ḥ | mānu̍ṣīḥ | de̱va̱-yantī̍ḥ | praya̍svatīḥ | īḻa̍te | śu̱kram | a̱rciḥ |
ma̱hān | sa̱dha-sthe̍ | dhru̱vaḥ | ā | ni-sa̍ttaḥ | a̱ntaḥ | dyāvā̍ | māhi̍ne̱ iti̍ | harya̍māṇaḥ |
āskre̱ iti̍ | sa̱patnī̱ iti̍ sa̱-patnī̍ | a̱jare̱ iti̍ | amṛ̍kte̱ iti̍ | sa̱ba̱rdughe̱ iti̍ sa̱ba̱ḥ-dughe̍ | u̱ru̱-gā̱yasya̍ | dhe̱nū iti̍ |
vra̱tā | te̱ | a̱gne̱ | ma̱ha̱taḥ | ma̱hāni̍ | tava̍ | kratvā̍ | roda̍sī̱ iti̍ | ā | ta̱ta̱ntha̱ |
tvam | dū̱taḥ | a̱bha̱va̱ḥ | jāya̍mānaḥ | tvam | ne̱tā | vṛ̱ṣa̱bha̱ | ca̱rṣa̱ṇī̱nām |
ṛ̱tasya̍ | vā̱ | ke̱śinā̍ | yo̱gyābhi̍ḥ | ghṛ̱ta̱-snuvā̍ | rohi̍tā | dhu̱ri | dhi̱ṣva̱ |
atha̍ | ā | va̱ha | de̱vān | de̱va̱ | viśvā̍n | su̱-a̱dhva̱rā | kṛ̱ṇu̱hi̱ | jā̱ta̱-ve̱da̱ḥ |
di̱vaḥ | ci̱t | ā | te̱ | ru̱ca̱ya̱nta̱ | ro̱kāḥ | u̱ṣaḥ | vi̱-bhā̱tīḥ | anu̍ | bhā̱si̱ | pū̱rvīḥ |
a̱paḥ | yat | a̱gne̱ | u̱śadha̍k | vane̍ṣu | hotu̍ḥ | ma̱ndrasya̍ | pa̱naya̍nta | de̱vāḥ |
u̱rau | vā̱ | ye | a̱ntari̍kṣe | mada̍nti | di̱vaḥ | vā̱ | ye | ro̱ca̱ne | santi̍ | de̱vāḥ |
ūmā̍ḥ | vā̱ | ye | su̱-havā̍saḥ | yaja̍trāḥ | ā̱-ye̱mi̱re | ra̱thya̍ḥ | a̱gne̱ | aśvā̍ḥ |
ā | e̱bhi̱ḥ | a̱gne̱ | sa̱-ratha̍m | yā̱hi̱ | a̱rvāṅ | nā̱nā̱-ra̱tham | vā̱ | vi̱-bhava̍ḥ | hi | aśvā̍ḥ |
patnī̍-vataḥ | tri̱ṁśata̍m | trīn | ca̱ | de̱vān | a̱nu̱-sva̱dham | ā | va̱ha̱ | mā̱daya̍sva |
saḥ | hotā̍ | yasya̍ | roda̍sī̱ iti̍ | ci̱t | u̱rvī iti̍ | ya̱jñam-ya̍jñam | a̱bhi | vṛ̱dhe | gṛ̱ṇī̱taḥ |
prācī̱ iti̍ | a̱dhva̱rā-i̍va | ta̱stha̱tu̱ḥ | su̱meke̱ iti̍ su̱-meke̍ | ṛ̱tava̍rī̱ ityṛ̱ta-va̍rī | ṛ̱ta-jā̍tasya | sa̱tye iti̍ |
iḻā̍m | a̱gne̱ | pu̱ru̱-daṁsa̍m | sa̱nim | goḥ | śa̱śva̱t-ta̱mam | hava̍mānāya | sā̱dha̱ |
syāt | na̱ḥ | sū̱nuḥ | tana̍yaḥ | vi̱jā-vā̍ | agne̍ | sā | te̱ | su̱-ma̱tiḥ | bhū̱tu̱ | a̱sme iti̍ |
pra | ye | ā̱ruḥ | śi̱ti̱-pṛ̱ṣṭhasya̍ | dhā̱seḥ | ā | mā̱tarā̍ | vi̱vi̱śu̱ḥ | sa̱pta | vāṇī̍ḥ |
pa̱ri̱-kṣitā̍ | pi̱tarā̍ | sam | ca̱re̱te̱ iti̍ | pra | sa̱rsrā̱te̱ iti̍ | dī̱rgham | āyu̍ḥ | pra̱-yakṣe̍ |
di̱vakṣa̍saḥ | dhe̱nava̍ḥ | vṛṣṇa̍ḥ | aśvā̍ḥ | de̱vīḥ | ā | ta̱sthau̱ | madhu̍-mat | vaha̍ntīḥ |
ṛ̱tasya̍ | tvā̱ | sada̍si | kṣe̱ma̱-yanta̍m | pari̍ | ekā̍ | ca̱ra̱ti̱ | va̱rta̱nim | gauḥ |
ā | sī̱m | a̱ro̱ha̱t | su̱-yamā̍ḥ | bhava̍ntīḥ | pati̍ḥ | ci̱ki̱tvān | ra̱yi̱-vit | ra̱yī̱ṇām |
pra | nīla̍-pṛṣṭhaḥ | a̱ta̱sasya̍ | dhā̱seḥ | tāḥ | a̱vā̱sa̱ya̱t | pu̱ru̱dha-pra̍tīkaḥ |
mahi̍ | tvā̱ṣṭram | ū̱rjaya̍ntīḥ | a̱ju̱ryam | sta̱bhu̱-yamā̍nam | va̱hata̍ḥ | va̱ha̱nti̱ |
vi | aṅge̍bhiḥ | di̱dyu̱tā̱naḥ | sa̱dha-sthe̍ | ekā̍m-iva | roda̍sī̱ iti̍ | ā | vi̱ve̱śa̱ |
jā̱nanti̍ | vṛṣṇa̍ḥ | a̱ru̱ṣasya̍ | śeva̍m | u̱ta | bra̱dhnasya̍ | śāsa̍ne | ra̱ṇa̱nti̱ |
di̱va̱ḥ-ruca̍ḥ | su̱-ruca̍ḥ | roca̍mānāḥ | iḻā̍ | yeṣā̍m | gaṇyā̍ | māhi̍nā | gīḥ |
u̱to iti̍ | pi̱tṛ-bhyā̍m | pra̱-vidā̍ | anu̍ | ghoṣa̍m | ma̱haḥ | ma̱hat-bhyā̍m | a̱na̱ya̱nta̱ | śū̱ṣam |
u̱kṣā | ha̱ | yatra̍ | pari̍ | dhāna̍m | a̱ktoḥ | anu̍ | svam | dhāma̍ | ja̱ri̱tuḥ | va̱vakṣa̍ |
a̱dhva̱ryu-bhi̍ḥ | pa̱ñca-bhi̍ḥ | sa̱pta | viprā̍ḥ | pri̱yam | ra̱kṣa̱nte̱ | ni-hi̍tam | pa̱dam | veriti̱ veḥ |
prāñca̍ḥ | ma̱da̱nti̱ | u̱kṣaṇa̍ḥ | a̱ju̱ryāḥ | de̱vāḥ | de̱vānā̍m | anu̍ | hi | vra̱tā | guriti̱ guḥ |
daivyā̍ | hotā̍rā | pra̱tha̱mā | ni | ṛ̱ñje̱ | sa̱pta | pṛ̱kṣāsa̍ḥ | sva̱dhayā̍ | ma̱da̱nti̱ |
ṛ̱tam | śaṁsa̍ntaḥ | ṛ̱tam | it | te | ā̱hu̱ḥ | anu̍ | vra̱tam | vra̱ta̱-pāḥ | dīdhyā̍nāḥ |
vṛ̱ṣa̱-yante̍ | ma̱he | atyā̍ya | pū̱rvīḥ | vṛṣṇe̍ | ci̱trāya̍ | ra̱śmaya̍ḥ | su̱-yā̱māḥ |
deva̍ | ho̱ta̱ḥ | ma̱ndra-ta̍raḥ | ci̱ki̱tvān | ma̱haḥ | de̱vān | roda̍sī̱ iti̍ | ā | i̱ha | va̱kṣi̱ |
pṛ̱kṣa-pra̍yajaḥ | dra̱vi̱ṇa̱ḥ | su̱-vāca̍ḥ | su̱-ke̱tava̍ḥ | u̱ṣasa̍ḥ | re̱vat | ū̱ṣu̱ḥ |
u̱to iti̍ | ci̱t | a̱gne̱ | ma̱hi̱nā | pṛ̱thi̱vyāḥ | kṛ̱tam | ci̱t | ena̍ḥ | sam | ma̱he | da̱śa̱sya̱ |
iḻā̍m | a̱gne̱ | pu̱ru̱-daṁsa̍m | sa̱nim | goḥ | śa̱śva̱t-ta̱mam | hava̍mānāya | sā̱dha̱ |
syāt | na̱ḥ | sū̱nuḥ | tana̍yaḥ | vi̱jā-vā̍ | agne̍ | sā | te̱ | su̱-ma̱tiḥ | bhū̱tu̱ | a̱sme iti̍ |
a̱ñjanti̍ | tvām | a̱dhva̱re | de̱va̱-yanta̍ḥ | vana̍spate | madhu̍nā | daivye̍na |
yat | ū̱rdhvaḥ | tiṣṭhā̍ḥ | dravi̍ṇā | i̱ha | dha̱ttā̱t | yat | vā̱ | kṣaya̍ḥ | mā̱tuḥ | a̱syāḥ | u̱pa-sthe̍ |
sam-i̍ddhasya | śraya̍māṇaḥ | pu̱rastā̍t | brahma̍ | va̱nvā̱naḥ | a̱jara̍m | su̱-vīra̍m |
ā̱re | a̱smat | ama̍tim | bādha̍mānaḥ | ut | śra̱ya̱sva̱ | ma̱ha̱te | saubha̍gāya |
ut | śra̱ya̱sva̱ | va̱na̱spa̱te̱ | varṣma̍n | pṛ̱thi̱vyāḥ | adhi̍ |
su-mi̍tī | mī̱yamā̍naḥ | varca̍ḥ | dhā̱ḥ | ya̱jña-vā̍hase |
yuvā̍ | su̱-vāsā̍ḥ | pari̍-vītaḥ | ā | a̱gā̱t | saḥ | ū̱m̐ iti̍ | śreyā̍n | bha̱va̱ti̱ | jāya̍mānaḥ |
tam | dhīrā̍saḥ | ka̱vaya̍ḥ | ut | na̱ya̱nti̱ | su̱-ā̱dhya̍ḥ | mana̍sā | de̱va̱-yanta̍ḥ |
jā̱taḥ | jā̱ya̱te̱ | su̱di̱na̱-tve | ahnā̍m | sa̱-ma̱rye | ā | vi̱dathe̍ | vardha̍mānaḥ |
pu̱nanti̍ | dhīrā̍ḥ | a̱pasa̍ḥ | ma̱nī̱ṣā | de̱va̱-yāḥ | vipra̍ḥ | ut | i̱ya̱rti̱ | vāca̍m |
yān | va̱ḥ | nara̍ḥ | de̱va̱-yanta̍ḥ | ni̱-mi̱myuḥ | vana̍spate | sva-dhi̍tiḥ | vā̱ | ta̱takṣa̍ |
te | de̱vāsa̍ḥ | svara̍vaḥ | ta̱sthi̱-vāṁsa̍ḥ | pra̱jā-va̍t | a̱sme iti̍ | di̱dhi̱ṣa̱ntu̱ | ratna̍m |
ye | vṛ̱kṇāsa̍ḥ | adhi̍ | kṣami̍ | ni-mi̍tāsaḥ | ya̱ta-sru̍caḥ |
te | na̱ḥ | vya̱ntu̱ | vārya̍m | de̱va̱-trā | kṣe̱tra̱-sādha̍saḥ |
ā̱di̱tyāḥ | ru̱drāḥ | vasa̍vaḥ | su̱-nī̱thāḥ | dyāvā̱kṣāmā̍ | pṛ̱thi̱vī | a̱ntari̍kṣam |
sa̱-joṣa̍saḥ | ya̱jñam | a̱va̱ntu̱ | de̱vāḥ | ū̱rdhvam | kṛ̱ṇva̱ntu̱ | a̱dhva̱rasya̍ | ke̱tum |
ha̱ṁsāḥ-i̍va | śre̱ṇi̱-śaḥ | yatā̍nāḥ | śu̱krā | vasā̍nāḥ | svara̍vaḥ | na̱ḥ | ā | a̱gu̱ḥ |
u̱t-nī̱yamā̍nāḥ | ka̱vi-bhi̍ḥ | pu̱rastā̍t | de̱vāḥ | de̱vānā̍m | api̍ | ya̱nti̱ | pātha̍ḥ |
śṛṅgā̍ṇi-iva | it | śṛ̱ṅgiṇā̍m | sam | da̱dṛ̱śre̱ | ca̱ṣāla̍-vantaḥ | svara̍vaḥ | pṛ̱thi̱vyām |
vā̱ghat-bhi̍ḥ | vā̱ | vi̱-ha̱ve | śroṣa̍māṇāḥ | a̱smān | a̱va̱ntu̱ | pṛ̱ta̱nājye̍ṣu |
vana̍spate | śa̱ta-va̍lśaḥ | vi | ro̱ha̱ | sa̱hasra̍-valśāḥ | vi | va̱yam | ru̱he̱ma̱ |
yam | tvām | a̱yam | sva-dhi̍tiḥ | teja̍mānaḥ | pra̱-ni̱nāya̍ | ma̱ha̱te | saubha̍gāya |
sakhā̍yaḥ | tvā̱ | va̱vṛ̱ma̱he̱ | de̱vam | martā̍saḥ | ū̱taye̍ |
a̱pām | napā̍tam | su̱-bhaga̍m | su̱-dīdi̍tim | su̱-pratū̍rtim | a̱ne̱hasa̍m |
kāya̍mānaḥ | va̱nā | tvam | yat | mā̱tṝḥ | aja̍gan | a̱paḥ |
na | tat | te̱ | a̱gne̱ | pra̱-mṛṣe̍ | ni̱-varta̍nam | yat | dū̱re | san | i̱ha | abha̍vaḥ |
ati̍ | tṛ̱ṣṭam | va̱va̱kṣi̱tha̱ | atha̍ | e̱va | su̱-manā̍ḥ | a̱si̱ |
pra-pra̍ | a̱nye | yanti̍ | pari̍ | a̱nye | ā̱sa̱te̱ | yeṣā̍m | sa̱khye | asi̍ | śri̱taḥ |
ī̱yi̱-vāṁsa̍m | ati̍ | sridha̍ḥ | śaśva̍tīḥ | ati̍ | sa̱ścata̍ḥ |
anu̍ | ī̱m | a̱vi̱nda̱n | ni̱-ci̱rāsa̍ḥ | a̱druha̍ḥ | a̱p-su | si̱ṁham-i̍va | śri̱tam |
sa̱sṛ̱vāṁsa̍m-iva | tmanā̍ | a̱gnim | i̱tthā | ti̱raḥ-hi̍tam |
ā | e̱na̱m | na̱ya̱t | mā̱ta̱riśvā̍ | pa̱rā̱-vata̍ḥ | de̱vebhya̍ḥ | ma̱thi̱tam | pari̍ |
tam | tvā̱ | martā̍ḥ | a̱gṛ̱bhṇa̱ta̱ | de̱vebhya̍ḥ | ha̱vya̱-vā̱ha̱na̱ |
viśvā̍n | yat | ya̱jñān | a̱bhi̱-pāsi̍ | mā̱nu̱ṣa̱ | tava̍ | kratvā̍ | ya̱vi̱ṣṭhya̱ |
tat | bha̱dram | tava̍ | da̱ṁsanā̍ | pākā̍ya | ci̱t | cha̱da̱ya̱ti̱ |
tvām | yat | a̱gne̱ | pa̱śava̍ḥ | sa̱m-āsa̍te | sam-i̍ddham | a̱pi̱-śa̱rva̱re |
ā | ju̱ho̱ta̱ | su̱-a̱dhva̱ram | śī̱ram | pā̱va̱ka-śo̍ciṣam |
ā̱śum | dū̱tam | a̱ji̱ram | pra̱tnam | īḍya̍m | śru̱ṣṭī | de̱vam | sa̱pa̱rya̱ta̱ |
trīṇi̍ | śa̱tā | trī | sa̱hasrā̍ṇi | a̱gnim | tri̱ṁśat | ca̱ | de̱vāḥ | nava̍ | ca̱ | a̱sa̱pa̱rya̱n |
aukṣa̍n | ghṛ̱taiḥ | astṛ̍ṇan | ba̱rhiḥ | a̱smai̱ | āt | it | hotā̍ram | ni | a̱sā̱da̱ya̱nta̱ |
tvām | a̱gne̱ | ma̱nī̱ṣiṇa̍ḥ | sa̱m-rāja̍m | ca̱rṣa̱ṇī̱nām |
de̱vam | martā̍saḥ | i̱ndha̱te̱ | sam | a̱dhva̱re |
tvām | ya̱jñeṣu̍ | ṛ̱tvija̍m | agne̍ | hotā̍ram | ī̱ḻa̱te̱ |
go̱pāḥ | ṛ̱tasya̍ | dī̱di̱hi̱ | sve | dame̍ |
saḥ | gha̱ | yaḥ | te̱ | dadā̍śati | sa̱m-idhā̍ | jā̱ta-ve̍dase |
saḥ | a̱gne̱ | dha̱tte̱ | su̱-vīrya̍m | saḥ | pu̱ṣya̱ti̱ |
saḥ | ke̱tuḥ | a̱dhva̱rāṇā̍m | a̱gniḥ | de̱vebhi̍ḥ | ā | ga̱ma̱t |
a̱ñjā̱naḥ | sa̱pta | hotṛ̍-bhiḥ | ha̱viṣma̍te |
pra | hotre̍ | pū̱rvyam | vaca̍ḥ | a̱gnaye̍ | bha̱ra̱ta̱ | bṛ̱hat |
vi̱pām | jyotī̍ṁṣi | bibhra̍te | na | ve̱dhase̍ |
a̱gnim | va̱rdha̱ntu̱ | na̱ḥ | gira̍ḥ | yata̍ḥ | jāya̍te | u̱kthya̍ḥ |
ma̱he | vājā̍ya | dravi̍ṇāya | da̱rśa̱taḥ |
agne̍ | yaji̍ṣṭhaḥ | a̱dhva̱re | de̱vān | de̱va̱-ya̱te | ya̱ja̱ |
hotā̍ | ma̱ndraḥ | vi | rā̱ja̱si̱ | ati̍ | sridha̍ḥ |
saḥ | na̱ḥ | pā̱va̱ka̱ | dī̱di̱hi̱ | dyu̱-mat | a̱sme iti̍ | su̱-vīrya̍m |
bhava̍ | sto̱tṛ-bhya̍ḥ | anta̍maḥ | sva̱staye̍ |
tam | tvā̱ | viprā̍ḥ | vi̱pa̱nyava̍ḥ | jā̱gṛ̱-vāṁsa̍ḥ | sam | i̱ndha̱te̱ |
ha̱vya̱-vāha̍m | ama̍rtyam | sa̱ha̱ḥ-vṛdha̍m |
a̱gniḥ | hotā̍ | pu̱raḥ-hi̍taḥ | a̱dhva̱rasya̍ | vi-ca̍rṣaṇiḥ |
saḥ | ve̱da̱ | ya̱jñam | ā̱nu̱ṣak |
saḥ | ha̱vya̱-vāṭ | ama̍rtyaḥ | u̱śik | dū̱taḥ | cana̍ḥ-hitaḥ |
a̱gniḥ | dhi̱yā | sam | ṛ̱ṇva̱ti̱ |
a̱gniḥ | dhi̱yā | saḥ | ce̱ta̱ti̱ | ke̱tuḥ | ya̱jñasya̍ | pū̱rvyaḥ |
artha̍m | hi | a̱sya̱ | ta̱raṇi̍ |
a̱gnim | sū̱num | sana̍-śrutam | saha̍saḥ | jā̱ta-ve̍dasam |
vahni̍m | de̱vāḥ | a̱kṛ̱ṇva̱ta̱ |
adā̍bhyaḥ | pu̱ra̱ḥ-e̱tā | vi̱śām | a̱gniḥ | mānu̍ṣīṇām |
tūrṇi̍ḥ | ratha̍ḥ | sadā̍ | nava̍ḥ |
sa̱hvān | viśvā̍ḥ | a̱bhi̱-yuja̍ḥ | kratu̍ḥ | de̱vānā̍m | amṛ̍ktaḥ |
a̱gniḥ | tu̱viśra̍vaḥ-tamaḥ |
a̱bhi | prayā̍ṁsi | vāha̍sā | dā̱śvān | a̱śno̱ti̱ | martya̍ḥ |
kṣaya̍m | pā̱va̱ka-śo̍ciṣaḥ |
pari̍ | viśvā̍ni | su-dhi̍tā | a̱gneḥ | a̱śyā̱ma̱ | manma̍-bhiḥ |
viprā̍saḥ | jā̱ta-ve̍dasaḥ |
agne̍ | viśvā̍ni | vāryā̍ | vāje̍ṣu | sa̱ni̱ṣā̱ma̱he̱ |
tve iti̍ | de̱vāsa̍ḥ | ā | ī̱ri̱re̱ |
indrā̍gnī̱ iti̍ | ā | ga̱ta̱m | su̱tam | gī̱ḥ-bhiḥ | nabha̍ḥ | vare̍ṇyam |
a̱sya | pā̱ta̱m | dhi̱yā | i̱ṣi̱tā |
indrā̍gnī̱ iti̍ | ja̱ri̱tuḥ | sacā̍ | ya̱jñaḥ | ji̱gā̱ti̱ | ceta̍naḥ |
a̱yā | pā̱ta̱m | i̱mam | su̱tam |
indra̍m | a̱gnim | ka̱vi̱-chadā̍ | ya̱jñasya̍ | jū̱tyā | vṛ̱ṇe̱ |
tā | soma̍sya | i̱ha | tṛ̱mpa̱tā̱m |
to̱śā | vṛ̱tra̱-hanā̍ | hu̱ve̱ | sa̱-jitvā̍nā | apa̍rā-jitā |
i̱ndrā̱gnī iti̍ | vā̱ja̱-sāta̍mā |
pra | vā̱m | a̱rca̱nti̱ | u̱kthina̍ḥ | nī̱tha̱-vida̍ḥ | ja̱ri̱tāra̍ḥ |
indrā̍gnī̱ iti̍ | iṣa̍ḥ | ā | vṛ̱ṇe̱ |
indrā̍gnī̱ iti̍ | na̱va̱tim | pura̍ḥ | dā̱sa-pa̍tnīḥ | a̱dhū̱nu̱ta̱m |
sā̱kam | eke̍na | karma̍ṇā |
indrā̍gnī̱ iti̍ | apa̍saḥ | pari̍ | upa̍ | pra | ya̱nti̱ | dhī̱taya̍ḥ |
ṛ̱tasya̍ | pa̱thyā̍ḥ | anu̍ |
indrā̍gnī̱ iti̍ | ta̱vi̱ṣāṇi̍ | vā̱m | sa̱dha-sthā̍ni | prayā̍ṁsi | ca̱ |
yu̱voḥ | a̱p-tūrya̍m | hi̱tam |
indrā̍gnī̱ iti̍ | ro̱ca̱nā | di̱vaḥ | pari̍ | vāje̍ṣu | bhū̱ṣa̱tha̱ḥ |
tat | vā̱m | ce̱ti̱ | pra | vī̱rya̍m |
pra | va̱ḥ | de̱vāya̍ | a̱gnaye̍ | barhi̍ṣṭham | a̱rca̱ | a̱smai̱ |
gama̍t | de̱vebhi̍ḥ | ā | saḥ | na̱ḥ | yaji̍ṣṭhaḥ | ba̱rhiḥ | ā | sa̱da̱t |
ṛ̱ta-vā̍ | yasya̍ | roda̍sī̱ iti̍ | dakṣa̍m | saca̍nte | ū̱taya̍ḥ |
ha̱viṣma̍ntaḥ | tam | ī̱ḻa̱te̱ | tam | sa̱ni̱ṣyanta̍ḥ | ava̍se |
saḥ | ya̱ntā | vipra̍ḥ | e̱ṣā̱m | saḥ | ya̱jñānā̍m | atha̍ | hi | saḥ |
a̱gnim | tam | va̱ḥ | du̱va̱sya̱ta̱ | dātā̍ | yaḥ | vani̍tā | ma̱gham |
saḥ | na̱ḥ | śarmā̍ṇi | vī̱taye̍ | a̱gniḥ | ya̱ccha̱tu̱ | śam-ta̍mā |
yata̍ḥ | na̱ḥ | pru̱ṣṇava̍t | vasu̍ | di̱vi | kṣi̱ti-bhya̍ḥ | a̱p-su | ā |
dī̱di̱-vāṁsa̍m | apū̍rvyam | vasvī̍bhiḥ | a̱sya̱ | dhī̱ti-bhi̍ḥ |
ṛkvā̍ṇaḥ | a̱gnim | i̱ndha̱te̱ | hotā̍ram | vi̱śpati̍m | vi̱śām |
u̱ta | na̱ḥ | brahma̍n | a̱vi̱ṣa̱ḥ | u̱ktheṣu̍ | de̱va̱-hūta̍maḥ |
śam | na̱ḥ | śo̱ca̱ | ma̱rut-vṛ̍dhaḥ | agne̍ | sa̱ha̱sra̱-sāta̍maḥ |
nu | na̱ḥ | rā̱sva̱ | sa̱hasra̍-vat | to̱ka-va̍t | pu̱ṣṭi̱-mat | vasu̍ |
dyu̱-mat | a̱gne̱ | su̱-vīrya̍m | varṣi̍ṣṭham | anu̍pa-kṣitam |
ā | hotā̍ | ma̱ndraḥ | va̱dathā̍ni | a̱sthā̱t | sa̱tyaḥ | yajvā̍ | ka̱vi-ta̍maḥ | saḥ | ve̱dhāḥ |
vi̱dyut-ra̍thaḥ | saha̍saḥ | pu̱traḥ | a̱gniḥ | śo̱ciḥ-ke̍śaḥ | pṛ̱thi̱vyām | pāja̍ḥ | a̱śre̱t |
ayā̍mi | te̱ | nama̍ḥ-uktim | ju̱ṣa̱sva̱ | ṛta̍-vaḥ | tubhya̍m | ceta̍te | sa̱ha̱sva̱ḥ |
vi̱dvān | ā | va̱kṣi̱ | vi̱duṣa̍ḥ | ni | sa̱tsi̱ | madhye̍ | ā | ba̱rhiḥ | ū̱taye̍ | ya̱ja̱tra̱ |
drava̍tām | te̱ | u̱ṣasā̍ | vā̱jaya̍ntī̱ iti̍ | agne̍ | vāta̍sya | pa̱thyā̍bhiḥ | accha̍ |
yat | sī̱m | a̱ñjanti̍ | pū̱rvyam | ha̱viḥ-bhi̍ḥ | ā | va̱ndhurā̍-iva | ta̱stha̱tu̱ḥ | du̱ro̱ṇe |
mi̱traḥ | ca̱ | tubhya̍m | varu̍ṇaḥ | sa̱ha̱sva̱ḥ | agne̍ | viśve̍ | ma̱ruta̍ḥ | su̱mnam | a̱rca̱n |
yat | śo̱ciṣā̍ | sa̱ha̱sa̱ḥ | pu̱tra̱ | tiṣṭhā̍ḥ | a̱bhi | kṣi̱tīḥ | pra̱thaya̍n | sūrya̍ḥ | nṝn |
va̱yam | te̱ | a̱dya | ra̱ri̱ma̱ | hi | kāma̍m | u̱ttā̱na-ha̍stāḥ | nama̍sā | u̱pa̱-sadya̍ |
yaji̍ṣṭhena | mana̍sā | ya̱kṣi̱ | de̱vān | asre̍dhatā | manma̍nā | vipra̍ḥ | a̱gne̱ |
tvat | hi | pu̱tra̱ | sa̱ha̱sa̱ḥ | vi | pū̱rvīḥ | de̱vasya̍ | yanti̍ | ū̱taya̍ḥ | vi | vājā̍ḥ |
tvam | de̱hi̱ | sa̱ha̱sriṇa̍m | ra̱yim | na̱ḥ | a̱dro̱gheṇa̍ | vaca̍sā | sa̱tyam | a̱gne̱ |
tubhya̍m | da̱kṣa̱ | ka̱vi̱kra̱to̱ iti̍ kavi-krato | yāni̍ | i̱mā | deva̍ | martā̍saḥ | a̱dhva̱re | aka̍rma |
tvam | viśva̍sya | su̱-ratha̍sya | bo̱dhi̱ | sarva̍m | tat | a̱gne̱ | a̱mṛ̱ta̱ | sva̱da̱ | i̱ha |
vi | pāja̍sā | pṛ̱thunā̍ | śośu̍cānaḥ | bādha̍sva | dvi̱ṣaḥ | ra̱kṣasa̍ḥ | amī̍vāḥ |
su̱-śarma̍ṇaḥ | bṛ̱ha̱taḥ | śarma̍ṇi | syā̱m | a̱gneḥ | a̱ham | su̱-hava̍sya | pra-nī̍tau |
tvam | na̱ḥ | a̱syāḥ | u̱ṣasa̍ḥ | vi-u̍ṣṭau | tvam | sūre̍ | ut-i̍te | bo̱dhi̱ | go̱pāḥ |
janma̍-iva | nitya̍m | tana̍yam | ju̱ṣa̱sva̱ | stoma̍m | me̱ | a̱gne̱ | ta̱nvā̍ | su̱-jā̱ta̱ |
tvam | nṛ̱-cakṣā̍ḥ | vṛ̱ṣa̱bha̱ | anu̍ | pū̱rvīḥ | kṛ̱ṣṇāsu̍ | a̱gne̱ | a̱ru̱ṣaḥ | vi | bhā̱hi̱ |
vaso̱ iti̍ | neṣi̍ | ca̱ | parṣi̍ | ca̱ | ati̍ | aṁha̍ḥ | kṛ̱dhi | na̱ḥ | rā̱ye | u̱śija̍ḥ | ya̱vi̱ṣṭha̱ |
aṣā̍ḻhaḥ | a̱gne̱ | vṛ̱ṣa̱bhaḥ | di̱dī̱hi̱ | pura̍ḥ | viśvā̍ḥ | saubha̍gā | sa̱m-ji̱gī̱vān |
ya̱jñasya̍ | ne̱tā | pra̱tha̱masya̍ | pā̱yoḥ | jāta̍-vedaḥ | bṛ̱ha̱taḥ | su̱-pra̱nī̱te̱ |
acchi̍drā | śarma̍ | ja̱ri̱ta̱riti̍ | pu̱rūṇi̍ | de̱vān | accha̍ | dīdyā̍naḥ | su̱-me̱dhāḥ |
ratha̍ḥ | na | sasni̍ḥ | a̱bhi | va̱kṣi̱ | vāja̍m | agne̍ | tvam | roda̍sī̱ iti̍ | na̱ḥ | su̱meke̱ iti̍ su̱-meke̍ |
pra | pī̱pa̱ya̱ | vṛ̱ṣa̱bha̱ | jinva̍ | vājā̍n | agne̍ | tvam | roda̍sī̱ iti̍ | na̱ḥ | su̱doghe̱ iti̍ su̱-doghe̍ |
de̱vebhi̍ḥ | de̱va̱ | su̱-rucā̍ | ru̱cā̱naḥ | mā | na̱ḥ | marta̍sya | du̱ḥ-ma̱tiḥ | pari̍ | sthā̱t |
iḻā̍m | a̱gne̱ | pu̱ru̱-daṁsa̍m | sa̱nim | goḥ | śa̱śva̱t-ta̱mam | hava̍mānāya | sā̱dha̱ |
syāt | na̱ḥ | sū̱nuḥ | tana̍yaḥ | vi̱jā-vā̍ | agne̍ | sā | te̱ | su̱-ma̱tiḥ | bhū̱tu̱ | a̱sme iti̍ |
a̱yam | a̱gniḥ | su̱-vīrya̍sya | īśe̍ | ma̱haḥ | saubha̍gasya |
rā̱yaḥ | ī̱śe̱ | su̱-a̱pa̱tyasya̍ | go-ma̍taḥ | īśe̍ | vṛ̱tra̱-hathā̍nām |
i̱mam | na̱ra̱ḥ | ma̱ru̱ta̱ḥ | sa̱śca̱ta̱ | vṛdha̍m | yasmi̍n | rāya̍ḥ | śe-vṛ̍dhāsaḥ |
a̱bhi | ye | santi̍ | pṛta̍nāsu | du̱ḥ-dhya̍ḥ | vi̱śvāhā̍ | śatru̍m | ā̱-da̱bhuḥ |
saḥ | tvam | na̱ḥ | rā̱yaḥ | śi̱śī̱hi̱ | mīḍhva̍ḥ | a̱gne̱ | su̱-vīrya̍sya |
tuvi̍-dyumna | varṣi̍ṣṭhasya | pra̱jā-va̍taḥ | a̱na̱mī̱vasya̍ | śu̱ṣmiṇa̍ḥ |
cakri̍ḥ | yaḥ | viśvā̍ | bhuva̍nā | a̱bhi | sa̱sa̱hiḥ | cakri̍ḥ | de̱veṣu̍ | ā | duva̍ḥ |
ā | de̱veṣu̍ | yata̍te | ā | su̱-vīrye̍ | ā | śaṁse̍ | u̱ta | nṛ̱ṇām |
mā | na̱ḥ | a̱gne̱ | ama̍taye | mā | a̱vīra̍tāyai | rī̱ra̱dha̱ḥ |
mā | a̱gotā̍yai | sa̱ha̱sa̱ḥ | pu̱tra̱ | mā | ni̱de | apa̍ | dveṣā̍ṁsi | ā | kṛ̱dhi̱ |
śa̱gdhi | vāja̍sya | su̱-bha̱ga̱ | pra̱jā-va̍taḥ | agne̍ | bṛ̱ha̱taḥ | a̱dhva̱re |
sam | rā̱yā | bhūya̍sā | sṛ̱ja̱ | ma̱ya̱ḥ-bhunā̍ | tuvi̍-dyumna | yaśa̍svatā |
sa̱m-i̱dhyamā̍naḥ | pra̱tha̱mā | anu̍ | dharma̍ | sam | a̱ktu-bhi̍ḥ | a̱jya̱te̱ | vi̱śva-vā̍raḥ |
śo̱ciḥ-ke̍śaḥ | ghṛ̱ta-ni̍rnik | pā̱va̱kaḥ | su̱-ya̱jñaḥ | a̱gniḥ | ya̱jathā̍ya | de̱vān |
yathā̍ | aya̍jaḥ | ho̱tram | a̱gne̱ | pṛ̱thi̱vyāḥ | yathā̍ | di̱vaḥ | jā̱ta̱-ve̱da̱ḥ | ci̱ki̱tvān |
e̱va | a̱nena̍ | ha̱viṣā̍ | ya̱kṣi̱ | de̱vān | ma̱nu̱ṣvat | ya̱jñam | pra | ti̱ra̱ | i̱mam | a̱dya |
trīṇi̍ | āyū̍ṁṣi | tava̍ | jā̱ta̱-ve̱da̱ḥ | ti̱sraḥ | ā̱-jānī̍ḥ | u̱ṣasa̍ḥ | te̱ | a̱gne̱ |
tābhi̍ḥ | de̱vānā̍m | ava̍ḥ | ya̱kṣi̱ | vi̱dvān | atha̍ | bha̱va̱ | yaja̍mānāya | śam | yoḥ |
a̱gnim | su̱-dī̱tim | su̱-dṛśa̍m | gṛ̱ṇanta̍ḥ | na̱ma̱syāma̍ḥ | tvā̱ | īḍya̍m | jā̱ta̱-ve̱da̱ḥ |
tvām | dū̱tam | a̱ra̱tim | ha̱vya̱-vāha̍m | de̱vāḥ | a̱kṛ̱ṇva̱n | a̱mṛta̍sya | nābhi̍m |
yaḥ | tvat | hotā̍ | pūrva̍ḥ | a̱gne̱ | yajī̍yān | dvi̱tā | ca̱ | sattā̍ | sva̱dhayā̍ | ca̱ | śa̱m-bhuḥ |
tasya̍ | anu̍ | dharma̍ | pra | ya̱ja̱ | ci̱ki̱tva̱ḥ | atha̍ | na̱ḥ | dhā̱ḥ | a̱dhva̱ram | de̱va-vī̍tau |
bhava̍ | na̱ḥ | a̱gne̱ | su̱-manā̍ḥ | upa̍-itau | sakhā̍-iva | sakhye̍ | pi̱tarā̍-iva | sā̱dhuḥ |
pu̱ru̱-druha̍ḥ | hi | kṣi̱taya̍ḥ | janā̍nām | prati̍ | pra̱tī̱cīḥ | da̱ha̱tā̱t | arā̍tīḥ |
tapo̱ iti̍ | su | a̱gne̱ | anta̍rān | a̱mitrā̍n | tapa̍ | śaṁsa̍m | ara̍ruṣaḥ | para̍sya |
tapo̱ iti̍ | va̱so̱ iti̍ | ci̱ki̱tā̱naḥ | a̱cittā̍n | vi | te̱ | ti̱ṣṭha̱ntā̱m | a̱jarā̍ḥ | a̱yāsa̍ḥ |
i̱dhmena̍ | a̱gne̱ | i̱cchamā̍naḥ | ghṛ̱tena̍ | ju̱homi̍ | ha̱vyam | tara̍se | balā̍ya |
yāva̍t | īśe̍ | brahma̍ṇā | vanda̍mānaḥ | i̱mām | dhiya̍m | śa̱ta̱-seyā̍ya | de̱vīm |
ut | śo̱ciṣā̍ | sa̱ha̱sa̱ḥ | pu̱tra̱ | stu̱taḥ | bṛ̱hat | vaya̍ḥ | śa̱śa̱mā̱neṣu̍ | dhe̱hi̱ |
re̱vat | a̱gne̱ | vi̱śvāmi̍treṣu | śam | yoḥ | ma̱rmṛ̱jma | te̱ | ta̱nva̍m | bhūri̍ | kṛtva̍ḥ |
kṛ̱dhi | ratna̍m | su̱-sa̱ni̱ta̱ḥ | dhanā̍nām | saḥ | gha̱ | it | a̱gne̱ | bha̱va̱si̱ | yat | sam-i̍ddhaḥ |
sto̱tuḥ | du̱ro̱ṇe | su̱-bhaga̍sya | re̱vat | sṛ̱prā | ka̱rasnā̍ | da̱dhi̱ṣe̱ | vapū̍ṁṣi |
a̱gnim | hotā̍ram | pra | vṛ̱ṇe̱ | mi̱yedhe̍ | gṛtsa̍m | ka̱vim | vi̱śva̱-vida̍m | amū̍ram |
saḥ | na̱ḥ | ya̱kṣa̱t | de̱va-tā̍tā | yajī̍yān | rā̱ye | vājā̍ya | va̱na̱te̱ | ma̱ghāni̍ |
pra | te̱ | a̱gne̱ | ha̱viṣma̍tīm | i̱ya̱rmi̱ | accha̍ | su̱-dyu̱mnām | rā̱tinī̍m | ghṛ̱tācī̍m |
pra̱-da̱kṣi̱ṇit | de̱va-tā̍tim | u̱rā̱ṇaḥ | sam | rā̱ti-bhi̍ḥ | vasu̍-bhiḥ | ya̱jñam | a̱śre̱t |
saḥ | tejī̍yasā | mana̍sā | tvā-ū̍taḥ | u̱ta | śi̱kṣa̱ | su̱-a̱pa̱tyasya̍ | śi̱kṣoḥ |
agne̍ | rā̱yaḥ | nṛ-ta̍masya | pra-bhū̍tau | bhū̱yāma̍ | te̱ | su̱-stu̱taya̍ḥ | ca̱ | vasva̍ḥ |
bhūrī̍ṇi | hi | tve iti̍ | da̱dhi̱re | anī̍kā | agne̍ | de̱vasya̍ | yajya̍vaḥ | janā̍saḥ |
saḥ | ā | va̱ha̱ | de̱va-tā̍tim | ya̱vi̱ṣṭha̱ | śardha̍ḥ | yat | a̱dya | di̱vyam | yajā̍si |
yat | tvā̱ | hotā̍ram | a̱naja̍n | mi̱yedhe̍ | ni̱-sā̱daya̍ntaḥ | ya̱jathā̍ya | de̱vāḥ |
saḥ | tvam | na̱ḥ | a̱gne̱ | a̱vi̱tā | i̱ha | bo̱dhi̱ | adhi̍ | śravā̍ṁsi | dhe̱hi̱ | na̱ḥ | ta̱nūṣu̍ |
a̱gnim | u̱ṣasa̍m | a̱śvinā̍ | da̱dhi̱-krām | vi-u̍ṣṭiṣu | ha̱va̱te̱ | vahni̍ḥ | u̱kthaiḥ |
su̱-jyoti̍ṣaḥ | na̱ḥ | śṛ̱ṇva̱ntu̱ | de̱vāḥ | sa̱-joṣa̍saḥ | a̱dhva̱ram | vā̱va̱śā̱nāḥ |
agne̍ | trī | te̱ | vāji̍nā | trī | sa̱dha-sthā̍ | ti̱sraḥ | te̱ | ji̱hvāḥ | ṛ̱ta̱-jā̱ta̱ | pū̱rvīḥ |
ti̱sraḥ | ū̱m̐ iti̍ | te̱ | ta̱nva̍ḥ | de̱va-vā̍tāḥ | tābhi̍ḥ | na̱ḥ | pā̱hi̱ | gira̍ḥ | apra̍-yucchan |
agne̍ | bhūrī̍ṇi | tava̍ | jā̱ta̱-ve̱da̱ḥ | deva̍ | sva̱dhā̱-va̱ḥ | a̱mṛta̍sya | nāma̍ |
yāḥ | ca̱ | mā̱yāḥ | mā̱yinā̍m | vi̱śva̱m-i̱nva̱ | tve iti̍ | pū̱rvīḥ | sa̱m-da̱dhuḥ | pṛ̱ṣṭa̱ba̱ndho̱ iti̍ pṛṣṭa-bandho |
a̱gniḥ | ne̱tā | bhaga̍ḥ-iva | kṣi̱tī̱nām | daivī̍nām | de̱vaḥ | ṛ̱tu̱-pāḥ | ṛ̱ta-vā̍ |
saḥ | vṛ̱tra̱-hā | sa̱naya̍ḥ | vi̱śva-ve̍dāḥ | parṣa̍t | viśvā̍ | ati̍ | du̱ḥ-i̱tā | gṛ̱ṇanta̍m |
da̱dhi̱-krām | a̱gnim | u̱ṣasa̍m | ca̱ | de̱vīm | bṛha̱spati̍m | sa̱vi̱tāra̍m | ca̱ | de̱vam |
a̱śvinā̍ | mi̱trāvaru̍ṇā | bhaga̍m | ca̱ | vasū̍n | ru̱drān | ā̱di̱tyān | i̱ha | hu̱ve̱ |
i̱mam | na̱ḥ | ya̱jñam | a̱mṛte̍ṣu | dhe̱hi̱ | ī̱mā | ha̱vyā | jā̱ta̱-ve̱da̱ḥ | ju̱ṣa̱sva̱ |
sto̱kānā̍m | a̱gne̱ | meda̍saḥ | ghṛ̱tasya̍ | hota̱riti̍ | pra | a̱śā̱na̱ | pra̱tha̱maḥ | ni̱-sadya̍ |
ghṛ̱ta-va̍ntaḥ | pā̱va̱ka̱ | te̱ | sto̱kāḥ | śco̱ta̱nti̱ | meda̍saḥ |
sva-dha̍rman | de̱va-vī̍taye | śreṣṭha̍m | na̱ḥ | dhe̱hi̱ | vārya̍m |
tubhya̍m | sto̱kāḥ | ghṛ̱ta̱-ścuta̍ḥ | agne̍ | viprā̍ya | sa̱ntya̱ |
ṛṣi̍ḥ | śreṣṭha̍ḥ | sam | i̱dhya̱se̱ | ya̱jñasya̍ | pra̱-a̱vi̱tā | bha̱va̱ |
tubhya̍m | śco̱ta̱nti̱ | a̱dhri̱go̱ itya̍dhri-go | śa̱cī̱-va̱ḥ | sto̱kāsa̍ḥ | a̱gne̱ | meda̍saḥ | ghṛ̱tasya̍ |
ka̱vi̱-śa̱staḥ | bṛ̱ha̱tā | bhā̱nunā̍ | ā | a̱gā̱ḥ | ha̱vyā | ju̱ṣa̱sva̱ | me̱dhi̱ra̱ |
oji̍ṣṭham | te̱ | ma̱dhya̱taḥ | meda̍ḥ | ut-bhṛ̍tam | pra | te̱ | va̱yam | da̱dā̱ma̱he̱ |
ścota̍nti | te̱ | va̱so̱ iti̍ | sto̱kāḥ | adhi̍ | tva̱ci | prati̍ | tān | de̱va̱-śaḥ | vi̱hi̱ |
a̱yam | saḥ | a̱gniḥ | yasmi̍n | soma̍m | indra̍ḥ | su̱tam | da̱dhe | ja̱ṭhare̍ | vā̱va̱śā̱naḥ |
sa̱ha̱sriṇa̍m | vāja̍m | atya̍m | na | sapti̍m | sa̱sa̱-vān | san | stū̱ya̱se̱ | jā̱ta̱-ve̱da̱ḥ |
agne̍ | yat | te̱ | di̱vi | varca̍ḥ | pṛ̱thi̱vyām | yat | oṣa̍dhīṣu | a̱p-su | ā | ya̱ja̱tra̱ |
yena̍ | a̱ntari̍kṣam | u̱ru | ā̱-ta̱tantha̍ | tve̱ṣaḥ | saḥ | bhā̱nuḥ | a̱rṇa̱vaḥ | nṛ̱-cakṣā̍ḥ |
agne̍ | di̱vaḥ | arṇa̍m | accha̍ | ji̱gā̱si̱ | accha̍ | de̱vān | ū̱ci̱ṣe̱ | dhiṣṇyā̍ḥ | ye |
yāḥ | ro̱ca̱ne | pa̱rastā̍t | sūrya̍sya | yāḥ | ca̱ | a̱vastā̍t | u̱pa̱-tiṣṭha̍nte | āpa̍ḥ |
pu̱rī̱ṣyā̍saḥ | a̱gnaya̍ḥ | pra̱va̱ṇebhi̍ḥ | sa̱-joṣa̍saḥ |
ju̱ṣantā̍m | ya̱jñam | a̱druha̍ḥ | a̱na̱mī̱vāḥ | iṣa̍ḥ | ma̱hīḥ |
iḻā̍m | a̱gne̱ | pu̱ru̱-daṁsa̍m | sa̱nim | goḥ | śa̱śva̱t-ta̱mam | hava̍mānāya | sā̱dha̱ |
syāt | na̱ḥ | sū̱nuḥ | tana̍yaḥ | vi̱jā-vā̍ | a̱gne̱ | sā | te̱ | su̱-ma̱tiḥ | bhū̱tu̱ | a̱sme iti̍ |
niḥ-ma̍thitaḥ | su-dhi̍taḥ | ā | sa̱dha-sthe̍ | yuvā̍ | ka̱viḥ | a̱dhva̱rasya̍ | pra̱-ne̱tā |
jūrya̍t-su | a̱gniḥ | a̱jara̍ḥ | vane̍ṣu | atra̍ | da̱dhe̱ | a̱mṛta̍m | jā̱ta-ve̍dāḥ |
ama̍nthiṣṭām | bhāra̍tā | re̱vat | a̱gnim | de̱va-śra̍vāḥ | de̱va-vā̍taḥ | su̱-dakṣa̍m |
agne̍ | vi | pa̱śya̱ | bṛ̱ha̱tā | a̱bhi | rā̱yā | i̱ṣām | na̱ḥ | ne̱tā | bha̱va̱tā̱t | anu̍ | dyūn |
daśa̍ | kṣipa̍ḥ | pū̱rvyam | sī̱m | a̱jī̱ja̱na̱n | su-jā̍tam | mā̱tṛṣu̍ | pri̱yam |
a̱gnim | stu̱hi̱ | dai̱va̱-vā̱tam | de̱va̱-śra̱va̱ḥ | yaḥ | janā̍nām | asa̍t | va̱śī |
ni | tvā̱ | da̱dhe̱ | vare̍ | ā | pṛ̱thi̱vyāḥ | iḻā̍yāḥ | pa̱de | su̱di̱na̱-tve | ahnā̍m |
dṛ̱ṣat-va̍tyām | mānu̍ṣe | ā̱pa̱yāyā̍m | sara̍svatyām | re̱vat | a̱gne̱ | di̱dī̱hi̱ |
iḻā̍m | a̱gne̱ | pu̱ru̱-daṁsa̍m | sa̱nim | goḥ | śa̱śva̱t-ta̱mam | hava̍mānāya | sā̱dha̱ |
syāt | na̱ḥ | sū̱nuḥ | tana̍yaḥ | vi̱jā-vā̍ | agne̍ | sā | te̱ | su̱-ma̱tiḥ | bhū̱tu̱ | a̱sme iti̍ |
agne̍ | saha̍sva | pṛta̍nāḥ | a̱bhi-mā̍tīḥ | apa̍ | a̱sya̱ |
du̱stara̍ḥ | tara̍n | arā̍tīḥ | varca̍ḥ | dhā̱ḥ | ya̱jña-vā̍hase |
agne̍ | i̱ḻā | sam | i̱dhya̱se̱ | vī̱ti-ho̍traḥ | ama̍rtyaḥ |
ju̱ṣasva̍ | su | na̱ḥ | a̱dhva̱ram |
agne̍ | dyu̱mnena̍ | jā̱gṛ̱ve̱ | saha̍saḥ | sū̱no̱ iti̍ | ā̱-hu̱ta̱ |
ā | i̱dam | ba̱rhiḥ | sa̱da̱ḥ | mama̍ |
agne̍ | viśve̍bhiḥ | a̱gni-bhi̍ḥ | de̱vebhi̍ḥ | ma̱ha̱ya̱ | gira̍ḥ |
ya̱jñeṣu̍ | ye | ū̱m̐ iti̍ | cā̱yava̍ḥ |
agne̍ | dāḥ | dā̱śuṣe̍ | ra̱yim | vī̱ra-va̍ntam | parī̍ṇasam |
śi̱śī̱hi | na̱ḥ | sū̱nu̱-mata̍ḥ |
agne̍ | di̱vaḥ | sū̱nuḥ | a̱si̱ | pra-ce̍tāḥ | tanā̍ | pṛ̱thi̱vyāḥ | u̱ta | vi̱śva-ve̍dāḥ |
ṛdha̍k | de̱vān | i̱ha | ya̱ja̱ | ci̱ki̱tva̱ḥ |
a̱gniḥ | sa̱no̱ti̱ | vī̱ryā̍ṇi | vi̱dvān | sa̱noti̍ | vāja̍m | a̱mṛtā̍ya | bhūṣa̍n |
saḥ | na̱ḥ | de̱vān | ā | i̱ha | va̱ha̱ | pu̱ru̱kṣo̱ iti̍ puru-kṣo |
a̱gniḥ | dyāvā̍pṛthi̱vī iti̍ | vi̱śvaja̍nye̱ iti̍ vi̱śva-ja̍nye | ā | bhā̱ti̱ | de̱vī iti̍ | a̱mṛte̱ iti̍ | amū̍raḥ |
kṣaya̍n | vājai̍ḥ | pu̱ru̱-ca̱ndraḥ | nama̍ḥ-bhiḥ |
agne̍ | indra̍ḥ | ca̱ | dā̱śuṣa̍ḥ | du̱ro̱ṇe | su̱ta-va̍taḥ | ya̱jñam | i̱ha | upa̍ | yā̱ta̱m |
ama̍rdhantā | so̱ma̱-peyā̍ya | de̱vā̱ |
agne̍ | a̱pām | sam | i̱dhya̱se̱ | du̱ro̱ṇe | nitya̍ḥ | sū̱no̱ iti̍ | sa̱ha̱sa̱ḥ | jā̱ta̱-ve̱da̱ḥ |
sa̱dha-sthā̍ni | ma̱haya̍mānaḥ | ū̱tī |
vai̱śvā̱na̱ram | mana̍sā | a̱gnim | ni̱-cāyya̍ | ha̱viṣma̍ntaḥ | a̱nu̱-sa̱tyam | sva̱ḥ-vida̍m |
su̱-dānu̍m | de̱vam | ra̱thi̱ram | va̱su̱-yava̍ḥ | gī̱ḥ-bhiḥ | ra̱ṇvam | ku̱śi̱kāsa̍ḥ | ha̱vā̱ma̱he̱ |
tam | śu̱bhram | a̱gnim | ava̍se | ha̱vā̱ma̱he̱ | vai̱śvā̱na̱ram | mā̱ta̱riśvā̍nam | u̱kthya̍m |
bṛha̱spati̍m | manu̍ṣaḥ | de̱va-tā̍taye | vipra̍m | śrotā̍ram | ati̍thim | ra̱ghu̱-syada̍m |
aśva̍ḥ | na | kranda̍n | jani̍-bhiḥ | sam | i̱dhya̱te̱ | vai̱śvā̱na̱raḥ | ku̱śi̱kebhi̍ḥ | yu̱ge-yu̍ge |
saḥ | na̱ḥ | a̱gniḥ | su̱-vīrya̍m | su̱-aśvya̍m | dadhā̍tu | ratna̍m | a̱mṛte̍ṣu | jāgṛ̍viḥ |
pra | ya̱ntu̱ | vājā̍ḥ | tavi̍ṣībhiḥ | a̱gnaya̍ḥ | śu̱bhe | sam-mi̍ślāḥ | pṛṣa̍tīḥ | a̱yu̱kṣa̱ta̱ |
bṛ̱ha̱t-ukṣa̍ḥ | ma̱ruta̍ḥ | vi̱śva-ve̍dasaḥ | pra | ve̱pa̱ya̱nti̱ | parva̍tān | adā̍bhyāḥ |
a̱gni̱-śriya̍ḥ | ma̱ruta̍ḥ | vi̱śva-kṛ̍ṣṭayaḥ | ā | tve̱ṣam | u̱gram | ava̍ḥ | ī̱ma̱he̱ | va̱yam |
te | svā̱nina̍ḥ | ru̱driyā̍ḥ | va̱rṣa-ni̍rnijaḥ | si̱ṁhāḥ | na | he̱ṣa-kra̍tavaḥ | su̱-dāna̍vaḥ |
vrāta̍m-vrātam | ga̱ṇam-ga̍ṇam | su̱śa̱sti-bhi̍ḥ | a̱gneḥ | bhāma̍m | ma̱rutā̍m | oja̍ḥ | ī̱ma̱he̱ |
pṛṣa̍t-aśvāsaḥ | a̱na̱va̱bhra-rā̍dhasaḥ | gantā̍raḥ | ya̱jñam | vi̱dathe̍ṣu | dhīrā̍ḥ |
a̱gniḥ | a̱smi̱ | janma̍nā | jā̱ta-ve̍dāḥ | ghṛ̱tam | me̱ | cakṣu̍ḥ | a̱mṛta̍m | me̱ | ā̱san |
a̱rkaḥ | tri̱-dhātu̍ḥ | raja̍saḥ | vi̱-māna̍ḥ | aja̍sraḥ | gha̱rmaḥ | ha̱viḥ | a̱smi̱ | nāma̍ |
tri̱-bhiḥ | pa̱vitrai̍ḥ | apu̍pot | hi | a̱rkam | hṛ̱dā | ma̱tim | jyoti̍ḥ | anu̍ | pra̱-jā̱nan |
varṣi̍ṣṭham | ratna̍m | a̱kṛ̱ta̱ | sva̱dhābhi̍ḥ | āt | it | dyāvā̍pṛthi̱vī iti̍ | pari̍ | a̱pa̱śya̱t |
śa̱ta-dhā̍ram | utsa̍m | akṣī̍yamāṇam | vi̱pa̱ḥ-cita̍m | pi̱tara̍m | vaktvā̍nām |
me̱ḻim | mada̍ntam | pi̱troḥ | u̱pa-sthe̍ | tam | ro̱da̱sī̱ iti̍ | pi̱pṛ̱ta̱m | sa̱tya̱-vāca̍m |
pra | va̱ḥ | vājā̍ḥ | a̱bhi-dya̍vaḥ | ha̱viṣma̍ntaḥ | ghṛ̱tācyā̍ |
de̱vān | ji̱gā̱ti̱ | su̱mna̱yuḥ |
īḻe̍ | a̱gnim | vi̱pa̱ḥ-cita̍m | gi̱rā | ya̱jñasya̍ | sādha̍nam |
śru̱ṣṭī̱-vāna̍m | dhi̱ta-vā̍nam |
agne̍ | śa̱kema̍ | te̱ | va̱yam | yama̍m | de̱vasya̍ | vā̱jina̍ḥ |
ati̍ | dveṣā̍ṁsi | ta̱re̱ma̱ |
sa̱m-i̱dhyamā̍naḥ | a̱dhva̱re | a̱gniḥ | pā̱va̱kaḥ | īḍya̍ḥ |
śo̱ciḥ-ke̍śaḥ | tam | ī̱ma̱he̱ |
pṛ̱thu̱-pājā̍ḥ | ama̍rtyaḥ | ghṛ̱ta-ni̍rnik | su-ā̍hutaḥ |
a̱gniḥ | ya̱jñasya̍ | ha̱vya̱-vāṭ |
tam | sa̱-bādha̍ḥ | ya̱ta-sru̍caḥ | i̱tthā | dhi̱yā | ya̱jña-va̍ntaḥ |
ā | ca̱kru̱ḥ | a̱gnim | ū̱taye̍ |
hotā̍ | de̱vaḥ | ama̍rtyaḥ | pu̱rastā̍t | e̱ti̱ | mā̱yayā̍ |
vi̱dathā̍ni | pra̱-co̱daya̍n |
vā̱jī | vāje̍ṣu | dhī̱ya̱te̱ | a̱dhva̱reṣu̍ | pra | nī̱ya̱te̱ |
vipra̍ḥ | ya̱jñasya̍ | sādha̍naḥ |
dhi̱yā | ca̱kre̱ | vare̍ṇyaḥ | bhū̱tānā̍m | garbha̍m | ā | da̱dhe̱ |
dakṣa̍sya | pi̱tara̍m | tanā̍ |
ni | tvā̱ | da̱dhe̱ | vare̍ṇyam | dakṣa̍sya | i̱ḻā | sa̱ha̱ḥ-kṛ̱ta̱ |
agne̍ | su̱-dī̱tim | u̱śija̍m |
a̱gnim | ya̱ntura̍m | a̱p-tura̍m | ṛ̱tasya̍ | yoge̍ | va̱nuṣa̍ḥ |
viprā̍ḥ | vājai̍ḥ | sam | i̱ndha̱te̱ |
ū̱rjaḥ | napā̍tam | a̱dhva̱re | dī̱di̱-vāṁsa̍m | upa̍ | dyavi̍ |
a̱gnim | ī̱ḻe̱ | ka̱vi-kra̍tum |
ī̱ḻenya̍ḥ | na̱ma̱sya̍ḥ | ti̱raḥ | tamā̍ṁsi | da̱rśa̱taḥ |
sam | a̱gniḥ | i̱dhya̱te̱ | vṛṣā̍ |
vṛṣo̱ iti̍ | a̱gniḥ | sam | i̱dhya̱te̱ | aśva̍ḥ | na | de̱va̱-vāha̍naḥ |
tam | ha̱viṣma̍ntaḥ | ī̱ḻa̱te̱ |
vṛṣa̍ṇam | tvā̱ | va̱yam | vṛ̱ṣa̱n | vṛṣa̍ṇaḥ | sam | i̱dhī̱ma̱hi̱ |
agne̍ | dīdya̍tam | bṛ̱hat |
agne̍ | ju̱ṣasva̍ | na̱ḥ | ha̱viḥ | pu̱ro̱ḻāśa̍m | jā̱ta̱-ve̱da̱ḥ |
prā̱ta̱ḥ-sā̱ve | dhi̱yā̱va̱so̱ iti̍ dhiyā-vaso |
pu̱ro̱ḻāḥ | a̱gne̱ | pa̱ca̱taḥ | tubhya̍m | vā̱ | gha̱ | pari̍-kṛtaḥ |
tam | ju̱ṣa̱sva̱ | ya̱vi̱ṣṭhya̱ |
agne̍ | vī̱hi | pu̱ro̱ḻāśa̍m | ā-hu̍tam | ti̱raḥ-a̍hnyam |
saha̍saḥ | sū̱nuḥ | a̱si̱ | a̱dhva̱re | hi̱taḥ |
mādhya̍ṁdine | sava̍ne | jā̱ta̱-ve̱da̱ḥ | pu̱ro̱ḻāśa̍m | i̱ha | ka̱ve̱ | ju̱ṣa̱sva̱ |
agne̍ | ya̱hvasya̍ | tava̍ | bhā̱ga̱-dheya̍m | na | pra | mi̱na̱nti̱ | vi̱dathe̍ṣu | dhīrā̍ḥ |
agne̍ | tṛ̱tīye̍ | sava̍ne | hi | kāni̍ṣaḥ | pu̱ro̱ḻāśa̍m | sa̱ha̱sa̱ḥ | sū̱no̱ iti̍ | ā-hu̍tam |
atha̍ | de̱veṣu̍ | a̱dhva̱ram | vi̱pa̱nyayā̍ | dhāḥ | ratna̍-vantam | a̱mṛte̍ṣu | jāgṛ̍vim |
agne̍ | vṛ̱dhā̱naḥ | ā-hu̍tim | pu̱ro̱ḻāśa̍m | jā̱ta̱-ve̱da̱ḥ |
ju̱ṣasva̍ | ti̱raḥ-a̍hnyam |
asti̍ | i̱dam | a̱dhi̱-mantha̍nam | asti̍ | pra̱-jana̍nam | kṛ̱tam |
e̱tām | vi̱śpatnī̍m | ā | bha̱ra̱ | a̱gnim | ma̱nthā̱ma̱ | pū̱rva-thā̍ |
a̱raṇyo̍ḥ | ni-hi̍taḥ | jā̱ta-ve̍dāḥ | garbha̍ḥ-iva | su-dhi̍taḥ | ga̱rbhiṇī̍ṣu |
di̱ve-di̍ve | īḍya̍ḥ | jā̱gṛ̱vat-bhi̍ḥ | ha̱viṣma̍t-bhiḥ | ma̱nu̱ṣye̍bhiḥ | a̱gniḥ |
u̱ttā̱nāyā̍m | ava̍ | bha̱ra̱ | ci̱ki̱tvān | sa̱dyaḥ | pra-vī̍tā | vṛṣa̍ṇam | ja̱jā̱na̱ |
a̱ru̱ṣa-stū̍paḥ | ruśa̍t | a̱sya̱ | pāja̍ḥ | iḻā̍yāḥ | pu̱traḥ | va̱yune̍ | a̱ja̱ni̱ṣṭa̱ |
iḻā̍yāḥ | tvā̱ | pa̱de | va̱yam | nābhā̍ | pṛ̱thi̱vyāḥ | adhi̍ |
jāta̍-vedaḥ | ni | dhī̱ma̱hi̱ | agne̍ | ha̱vyāya̍ | voḻha̍ve |
mantha̍ta | na̱ra̱ḥ | ka̱vim | adva̍yantam | pra-ce̍tasam | a̱mṛta̍m | su̱-pratī̍kam |
ya̱jñasya̍ | ke̱tum | pra̱tha̱mam | pu̱rastā̍t | a̱gnim | na̱ra̱ḥ | ja̱na̱ya̱ta̱ | su̱-śeva̍m |
yadi̍ | mantha̍nti | bā̱hu-bhi̍ḥ | vi | ro̱ca̱te̱ | aśva̍ḥ | na | vā̱jī | a̱ru̱ṣaḥ | vane̍ṣu | ā |
ci̱traḥ | na | yāma̍n | a̱śvino̍ḥ | ani̍-vṛtaḥ | pari̍ | vṛ̱ṇa̱kti̱ | aśma̍naḥ | tṛṇā̍ | daha̍n |
jā̱taḥ | a̱gniḥ | ro̱ca̱te̱ | ceki̍tānaḥ | vā̱jī | vipra̍ḥ | ka̱vi̱-śa̱staḥ | su̱-dānu̍ḥ |
yam | de̱vāsa̍ḥ | īḍya̍m | vi̱śva̱-vida̍m | ha̱vya̱-vāha̍m | ada̍dhuḥ | a̱dhva̱reṣu̍ |
sīda̍ | ho̱ta̱riti̍ | sve | ū̱m̐ iti̍ | lo̱ke | ci̱ki̱tvān | sā̱daya̍ | ya̱jñam | su̱-kṛ̱tasya̍ | yonau̍ |
de̱va̱-a̱vīḥ | de̱vān | ha̱viṣā̍ | ya̱jā̱si̱ | agne̍ | bṛ̱hat | yaja̍māne | vaya̍ḥ | dhā̱ḥ |
kṛ̱ṇota̍ | dhū̱mam | vṛṣa̍ṇam | sa̱khā̱ya̱ḥ | asre̍dhantaḥ | i̱ta̱na̱ | vāja̍m | accha̍ |
a̱yam | a̱gniḥ | pṛ̱ta̱nā̱ṣāṭ | su̱-vīra̍ḥ | yena̍ | de̱vāsa̍ḥ | asa̍hanta | dasyū̍n |
a̱yam | te̱ | yoni̍ḥ | ṛ̱tviya̍ḥ | yata̍ḥ | jā̱taḥ | aro̍cathāḥ |
tam | jā̱nan | a̱gne̱ | ā | sī̱da̱ | atha̍ | na̱ḥ | va̱rdha̱ya̱ | gira̍ḥ |
tanū̱3̱̍-napā̍t | u̱cya̱te̱ | garbha̍ḥ | ā̱su̱raḥ | narā̱śaṁsa̍ḥ | bha̱va̱ti̱ | yat | vi̱-jāya̍te |
mā̱ta̱riśvā̍ | yat | ami̍mīta | mā̱tari̍ | vāta̍sya | sarga̍ḥ | a̱bha̱va̱t | sarī̍maṇi |
su̱ni̱ḥ-mathā̍ | niḥ-ma̍thitaḥ | su̱-ni̱dhā | ni-hi̍taḥ | ka̱viḥ |
agne̍ | su̱-a̱dhva̱rā | kṛ̱ṇu̱ | de̱vān | de̱va̱-ya̱te | ya̱ja̱ |
ajī̍janan | a̱mṛta̍m | martyā̍saḥ | a̱sre̱māṇa̍m | ta̱raṇi̍m | vī̱ḻu-ja̍mbham |
daśa̍ | svasā̍raḥ | a̱gruva̍ḥ | sa̱m-ī̱cīḥ | pumā̍ṁsam | jā̱tam | a̱bhi | sam | ra̱bha̱nte̱ |
pra | sa̱pta-ho̍tā | sa̱na̱kāt | a̱ro̱ca̱ta̱ | mā̱tuḥ | u̱pa-sthe̍ | yat | aśo̍cat | ūdha̍ni |
na | ni | mi̱ṣa̱ti̱ | su̱-raṇa̍ḥ | di̱ve-di̍ve | yat | asu̍rasya | ja̱ṭharā̍t | ajā̍yata |
a̱mi̱tra̱-yudha̍ḥ | ma̱rutā̍m-iva | pra̱-yāḥ | pra̱tha̱ma̱-jāḥ | brahma̍ṇaḥ | viśva̍m | it | vi̱du̱ḥ |
dyu̱mna-va̍t | brahma̍ | ku̱śi̱kāsa̍ḥ | ā | ī̱ri̱re̱ | eka̍ḥ-ekaḥ | dame̍ | a̱gnim | sam | ī̱dhi̱re̱ |
yat | a̱dya | tvā̱ | pra̱-ya̱ti | ya̱jñe | a̱smin | hota̱riti̍ | ci̱ki̱tva̱ḥ | avṛ̍ṇīmahi | i̱ha |
dhru̱vam | a̱yā̱ḥ | dhru̱vam | u̱ta | a̱śa̱mi̱ṣṭhā̱ḥ | pra̱-jā̱nan | vi̱dvān | upa̍ | yā̱hi̱ | soma̍m |
i̱cchanti̍ | tvā̱ | so̱myāsa̍ḥ | sakhā̍yaḥ | su̱nvanti̍ | soma̍m | dadha̍ti | prayā̍ṁsi |
tati̍kṣante | a̱bhi-śa̍stim | janā̍nām | indra̍ | tvat | ā | kaḥ | ca̱na | hi | pra̱-ke̱taḥ |
na | te̱ | dū̱re | pa̱ra̱mā | ci̱t | rajā̍ṁsi | ā | tu | pra | yā̱hi̱ | ha̱ri̱-va̱ḥ | hari̍-bhyām |
sthi̱rāya̍ | vṛṣṇe̍ | sava̍nā | kṛ̱tā | i̱mā | yu̱ktāḥ | grāvā̍ṇaḥ | sa̱m-i̱dhā̱ne | a̱gnau |
indra̍ḥ | su̱-śipra̍ḥ | ma̱gha-vā̍ | taru̍traḥ | ma̱hā-vrā̍taḥ | tu̱vi̱-kū̱rmiḥ | ṛghā̍vān |
yat | u̱graḥ | dhāḥ | bā̱dhi̱taḥ | martye̍ṣu | kva̍ | tyā | te̱ | vṛ̱ṣa̱bha̱ | vī̱ryā̍ṇi |
tvam | hi | sma̱ | cya̱vaya̍n | acyu̍tāni | eka̍ḥ | vṛ̱trā | cara̍si | jighna̍mānaḥ |
tava̍ | dyāvā̍pṛthi̱vī iti̍ | parva̍tāsaḥ | anu̍ | vra̱tāya̍ | nimi̍tā-iva | ta̱sthu̱ḥ |
u̱ta | abha̍ye | pu̱ru̱-hū̱ta̱ | śrava̍ḥ-bhiḥ | eka̍ḥ | dṛ̱ḻham | a̱va̱da̱ḥ | vṛ̱tra̱-hā | san |
i̱me iti̍ | ci̱t | i̱ndra̱ | roda̍sī̱ iti̍ | a̱pā̱re iti̍ | yat | sa̱m-gṛ̱bhṇāḥ | ma̱gha̱-va̱n | kā̱śiḥ | it | te̱ |
pra | su | te̱ | i̱ndra̱ | pra̱-vatā̍ | hari̍-bhyām | pra | te̱ | vajra̍ḥ | pra̱-mṛ̱ṇan | e̱tu̱ | śatrū̍n |
ja̱hi | pra̱tī̱caḥ | a̱nū̱caḥ | parā̍caḥ | viśva̍m | sa̱tyam | kṛ̱ṇu̱hi̱ | vi̱ṣṭam | a̱stu̱ |
yasmai̍ | dhāyu̍ḥ | ada̍dhāḥ | martyā̍ya | abha̍ktam | ci̱t | bha̱ja̱te̱ | ge̱hya̍m | saḥ |
bha̱drā | te̱ | i̱ndra̱ | su̱-ma̱tiḥ | ghṛ̱tācī̍ | sa̱hasra̍-dānā | pu̱ru̱-hū̱ta̱ | rā̱tiḥ |
sa̱ha-dā̍num | pu̱ru̱-hū̱ta̱ | kṣi̱yanta̍m | a̱ha̱stam | i̱ndra̱ | sam | pi̱ṇa̱k | kuṇā̍rum |
a̱bhi | vṛ̱tram | vardha̍mānam | piyā̍rum | a̱pāda̍m | i̱ndra̱ | ta̱vasā̍ | ja̱gha̱ntha̱ |
ni | sā̱ma̱nām | i̱ṣi̱rām | i̱ndra̱ | bhūmi̍m | ma̱hīm | a̱pā̱rām | sada̍ne | sa̱sa̱ttha̱ |
asta̍bhnāt | dyām | vṛ̱ṣa̱bhaḥ | a̱ntari̍kṣam | arṣa̍ntu | āpa̍ḥ | tvayā̍ | i̱ha | pra-sū̍tāḥ |
a̱lā̱tṛ̱ṇaḥ | va̱laḥ | i̱ndra̱ | vra̱jaḥ | goḥ | pu̱rā | hanto̍ḥ | bhaya̍mānaḥ | vi | ā̱ra̱ |
su̱-gān | pa̱thaḥ | a̱kṛ̱ṇo̱t | ni̱ḥ-aje̍ | gāḥ | pra | ā̱va̱n | vāṇī̍ḥ | pu̱ru̱-hū̱tam | dhama̍ntīḥ |
eka̍ḥ | dve iti̍ | vasu̍matī̱ iti̱ vasu̍-matī | sa̱mī̱cī iti̍ sa̱m-ī̱cī | indra̍ḥ | ā | pa̱prau̱ | pṛ̱thi̱vīm | u̱ta | dyām |
u̱ta | a̱ntari̍kṣāt | a̱bhi | na̱ḥ | sa̱m-ī̱ke | i̱ṣaḥ | ra̱thīḥ | sa̱-yuja̍ḥ | śū̱ra̱ | vājā̍n |
diśa̍ḥ | sūrya̍ḥ | na | mi̱nā̱ti̱ | pra-di̍ṣṭāḥ | di̱ve-di̍ve | harya̍śva-prasūtāḥ |
sam | yat | āna̍ṭ | adhva̍naḥ | āt | it | aśvai̍ḥ | vi̱-moca̍nam | kṛ̱ṇu̱te̱ | tat | tu | a̱sya̱ |
didṛ̍kṣante | u̱ṣasa̍ḥ | yāma̍n | a̱ktoḥ | vi̱vasva̍tyāḥ | mahi̍ | ci̱tram | anī̍kam |
viśve̍ | jā̱na̱nti̱ | ma̱hi̱nā | yat | ā | agā̍t | indra̍sya | karma̍ | su-kṛ̍tā | pu̱rūṇi̍ |
mahi̍ | jyoti̍ḥ | ni-hi̍tam | va̱kṣaṇā̍su | ā̱mā | pa̱kvam | ca̱ra̱ti̱ | bibhra̍tī | gauḥ |
viśva̍m | svādma̍ | sam-bhṛ̍tam | u̱sriyā̍yām | yat | sī̱m | indra̍ḥ | ada̍dhāt | bhoja̍nāya |
indra̍ | dṛhya̍ | yā̱ma̱-ko̱śāḥ | a̱bhū̱va̱n | ya̱jñāya̍ | śi̱kṣa̱ | gṛ̱ṇa̱te | sakhi̍-bhyaḥ |
du̱ḥ-mā̱yava̍ḥ | du̱ḥ-evā̍ḥ | martyā̍saḥ | ni̱ṣa̱ṅgiṇa̍ḥ | ri̱pava̍ḥ | hantvā̍saḥ |
sam | ghoṣa̍ḥ | śṛ̱ṇve̱ | a̱va̱maiḥ | a̱mitrai̍ḥ | ja̱hi | ni | e̱ṣu̱ | a̱śani̍m | tapi̍ṣṭhām |
vṛ̱śca | ī̱m | a̱dhastā̍t | vi | ru̱ja̱ | saha̍sva | ja̱hi | rakṣa̍ḥ | ma̱gha̱-va̱n | ra̱ndhaya̍sva |
ut | vṛ̱ha̱ | rakṣa̍ḥ | sa̱ha-mū̍lam | i̱ndra̱ | vṛ̱śca | madhya̍m | prati̍ | agra̍m | śṛ̱ṇī̱hi̱ |
ā | kīva̍taḥ | sa̱la̱lūka̍m | ca̱ka̱rtha̱ | bra̱hma̱-dviṣe̍ | tapu̍ṣim | he̱tim | a̱sya̱ |
sva̱staye̍ | vā̱ji-bhi̍ḥ | ca̱ | pra̱ne̱ta̱riti̍ pra-netaḥ | sam | yat | ma̱hīḥ | iṣa̍ḥ | ā̱-satsi̍ | pū̱rvīḥ |
rā̱yaḥ | va̱ntāra̍ḥ | bṛ̱ha̱taḥ | syā̱ma̱ | a̱sme iti̍ | a̱stu̱ | bhaga̍ḥ | i̱ndra̱ | pra̱jā-vā̍n |
ā | na̱ḥ | bha̱ra̱ | bhaga̍m | i̱ndra̱ | dyu̱-manta̍m | ni | te̱ | de̱ṣṇasya̍ | dhī̱ma̱hi̱ | pra̱-re̱ke |
ū̱rvaḥ-i̍va | pa̱pra̱the̱ | kāma̍ḥ | a̱sme iti̍ | tam | ā | pṛ̱ṇa̱ | va̱su̱-pa̱te̱ | vasū̍nām |
i̱mam | kāma̍m | ma̱nda̱ya̱ | go-bhi̍ḥ | aśvai̍ḥ | ca̱ndra-va̍tā | rādha̍sā | pa̱pratha̍ḥ | ca̱ |
sva̱ḥ-yava̍ḥ | ma̱ti-bhi̍ḥ | tubhya̍m | viprā̍ḥ | indrā̍ya | vāha̍ḥ | ku̱śi̱kāsa̍ḥ | a̱kra̱n |
ā | na̱ḥ | go̱trā | da̱rdṛ̱hi̱ | go̱-pa̱te̱ | gāḥ | sam | a̱smabhya̍m | sa̱naya̍ḥ | ya̱ntu̱ | vājā̍ḥ |
di̱vakṣā̍ḥ | a̱si̱ | vṛ̱ṣa̱bha̱ | sa̱tya-śu̍ṣmaḥ | a̱smabhya̍m | su | ma̱gha̱-va̱n | bo̱dhi̱ | go̱-dāḥ |
śu̱nam | hu̱ve̱ma̱ | ma̱gha-vā̍nam | indra̍m | a̱smin | bhare̍ | nṛ-ta̍mam | vāja̍-sātau |
śṛ̱ṇvanta̍m | u̱gram | ū̱taye̍ | sa̱mat-su̍ | ghnanta̍m | vṛ̱trāṇi̍ | sa̱m-jita̍m | dhanā̍nām |
śāsa̍t | vahni̍ḥ | du̱hi̱tuḥ | na̱ptya̍m | gā̱t | vi̱dvān | ṛ̱tasya̍ | dīdhi̍tim | sa̱pa̱ryan |
pi̱tā | yatra̍ | du̱hi̱tuḥ | seka̍m | ṛ̱ñjan | sam | śa̱gmye̍na | mana̍sā | da̱dha̱nve |
na | jā̱maye̍ | tānva̍ḥ | ri̱ktham | a̱rai̱k | ca̱kāra̍ | garbha̍m | sa̱ni̱tuḥ | ni̱-dhāna̍m |
yadi̍ | mā̱tara̍ḥ | ja̱naya̍nta | vahni̍m | a̱nyaḥ | ka̱rtā | su̱-kṛto̍ḥ | a̱nyaḥ | ṛ̱ndhan |
a̱gniḥ | ja̱jñe̱ | ju̱hvā̍ | reja̍mānaḥ | ma̱haḥ | pu̱trān | a̱ru̱ṣasya̍ | pra̱-yakṣe̍ |
ma̱hān | garbha̍ḥ | mahi̍ | ā | jā̱tam | e̱ṣā̱m | ma̱hī | pra̱-vṛt | hari̍-aśvasya | ya̱jñaiḥ |
a̱bhi | jaitrī̍ḥ | a̱sa̱ca̱nta̱ | spṛ̱dhā̱nam | mahi̍ | jyoti̍ḥ | tama̍saḥ | niḥ | a̱jā̱na̱n |
tam | jā̱na̱tīḥ | prati̍ | ut | ā̱ya̱n | u̱ṣasa̍ḥ | pati̍ḥ | gavā̍m | a̱bha̱va̱t | eka̍ḥ | indra̍ḥ |
vī̱ḻau | sa̱tīḥ | a̱bhi | dhīrā̍ḥ | a̱tṛ̱nda̱n | prā̱cā | a̱hi̱nva̱n | mana̍sā | sa̱pta | viprā̍ḥ |
viśvā̍m | a̱vi̱nda̱n | pa̱thyā̍m | ṛ̱tasya̍ | pra̱-jā̱nan | it | tā | nama̍sā | ā | vi̱ve̱śa̱ |
vi̱dat | yadi̍ | sa̱ramā̍ | ru̱gṇam | adre̍ḥ | mahi̍ | pātha̍ḥ | pū̱rvyam | sa̱dhrya̍k | ka̱riti̍ kaḥ |
agra̍m | na̱ya̱t | su̱-padī̍ | akṣa̍rāṇām | accha̍ | rava̍m | pra̱tha̱mā | jā̱na̱tī | gā̱t |
aga̍cchat | ū̱m̐ iti̍ | vipra̍-tamaḥ | sa̱khi̱-yan | asū̍dayat | su̱-kṛte̍ | garbha̍m | adri̍ḥ |
sa̱sāna̍ | marya̍ḥ | yuva̍-bhiḥ | ma̱kha̱syan | atha̍ | a̱bha̱va̱t | aṅgi̍rāḥ | sa̱dyaḥ | arca̍n |
sa̱taḥ-sa̍taḥ | pra̱ti̱-māna̍m | pu̱ra̱ḥ-bhūḥ | viśvā̍ | ve̱da̱ | jani̍ma | hanti̍ | śuṣṇa̍m |
pra | na̱ḥ | di̱vaḥ | pa̱da̱-vīḥ | ga̱vyuḥ | arca̍n | sakhā̍ | sakhī̍n | a̱mu̱ñca̱t | niḥ | a̱va̱dyāt |
ni | ga̱vya̱tā | mana̍sā | se̱du̱ḥ | a̱rkaiḥ | kṛ̱ṇvā̱nāsa̍ḥ | a̱mṛ̱ta̱-tvāya̍ | gā̱tum |
i̱dam | ci̱t | nu | sada̍nam | bhūri̍ | e̱ṣā̱m | yena̍ | māsā̍n | asi̍sāsan | ṛ̱tena̍ |
sa̱m-paśya̍mānāḥ | a̱ma̱da̱n | a̱bhi | svam | paya̍ḥ | pra̱tnasya̍ | reta̍saḥ | dughā̍nāḥ |
vi | roda̍sī̱ iti̍ | a̱ta̱pa̱t | ghoṣa̍ḥ | e̱ṣā̱m | jā̱te | ni̱ḥ-sthām | ada̍dhuḥ | goṣu̍ | vī̱rān |
saḥ | jā̱tebhi̍ḥ | vṛ̱tra̱-hā | saḥ | it | ū̱m̐ iti̍ | ha̱vyaiḥ | ut | u̱sriyā̍ḥ | a̱sṛ̱ja̱t | indra̍ḥ | a̱rkaiḥ |
u̱rū̱cī | a̱smai̱ | ghṛ̱ta-va̍t | bhara̍ntī | madhu̍ | svādma̍ | du̱du̱he̱ | jenyā̍ | gauḥ |
pi̱tre | ci̱t | ca̱kru̱ḥ | sada̍nam | sam | a̱smai̱ | mahi̍ | tviṣi̍-mat | su̱-kṛta̍ḥ | vi | hi | khyan |
vi̱-ska̱bhnanta̍ḥ | skambha̍nena | jani̍trī̱ iti̍ | āsī̍nāḥ | ū̱rdhvam | ra̱bha̱sam | vi | mi̱nva̱n |
ma̱hī | yadi̍ | dhi̱ṣaṇā̍ | śi̱śnathe̍ | dhāt | sa̱dya̱ḥ-vṛdha̍m | vi̱-bhva̍m | roda̍syoḥ |
gira̍ḥ | yasmi̍n | a̱na̱va̱dyāḥ | sa̱m-ī̱cīḥ | viśvā̍ḥ | indrā̍ya | tavi̍ṣīḥ | anu̍ttāḥ |
mahi̍ | ā | te̱ | sa̱khyam | va̱śmi̱ | śa̱ktīḥ | ā | vṛ̱tra̱-ghne | ni̱-yuta̍ḥ | ya̱nti̱ | pū̱rvīḥ |
mahi̍ | sto̱tram | ava̍ḥ | ā | a̱ga̱nma̱ | sū̱reḥ | a̱smāka̍m | su | ma̱gha̱-va̱n | bo̱dhi̱ | go̱pāḥ |
mahi̍ | kṣetra̍m | pu̱ru | ca̱ndram | vi̱vi̱dvān | āt | it | sakhi̍-bhyaḥ | ca̱ratha̍m | sam | ai̱rat |
indra̍ḥ | nṛ-bhi̍ḥ | a̱ja̱na̱t | dīdyā̍naḥ | sā̱kam | sūrya̍m | u̱ṣasa̍m | gā̱tum | a̱gnim |
a̱paḥ | ci̱t | e̱ṣaḥ | vi̱-bhva̍ḥ | damū̍nāḥ | pra | sa̱dhrīcī̍ḥ | a̱sṛ̱ja̱t | vi̱śva-ca̍ndrāḥ |
madhva̍ḥ | pu̱nā̱nāḥ | ka̱vi-bhi̍ḥ | pa̱vitrai̍ḥ | dyu-bhi̍ḥ | hi̱nva̱nti̱ | a̱ktu-bhi̍ḥ | dhanu̍trīḥ |
anu̍ | kṛ̱ṣṇe iti̍ | vasu̍dhitī̱ iti̱ vasu̍-dhitī | ji̱hā̱te̱ iti̍ | u̱bhe iti̍ | sūrya̍sya | ma̱ṁhanā̍ | yaja̍tre̱ iti̍ |
pari̍ | yat | te̱ | ma̱hi̱māna̍m | vṛ̱jadhyai̍ | sakhā̍yaḥ | i̱ndra̱ | kāmyā̍ḥ | ṛ̱ji̱pyāḥ |
pati̍ḥ | bha̱va̱ | vṛ̱tra̱-ha̱n | sū̱nṛtā̍nām | gi̱rām | vi̱śva-ā̍yuḥ | vṛ̱ṣa̱bhaḥ | va̱ya̱ḥ-dhāḥ |
ā | na̱ḥ | ga̱hi̱ | sa̱khyebhi̍ḥ | śi̱vebhi̍ḥ | ma̱hān | ma̱hībhi̍ḥ | ū̱ti-bhi̍ḥ | sa̱ra̱ṇyan |
tam | a̱ṅgi̱ra̱svat | nama̍sā | sa̱pa̱ryan | navya̍m | kṛ̱ṇo̱mi̱ | sanya̍se | pu̱rā̱-jām |
druha̍ḥ | vi | yā̱hi̱ | ba̱hu̱lāḥ | ade̍vīḥ | sva1̱̍riti̱ sva̍ḥ | ca̱ | na̱ḥ | ma̱gha̱-va̱n | sā̱taye̍ | dhā̱ḥ |
miha̍ḥ | pā̱va̱kāḥ | pra-ta̍tāḥ | a̱bhū̱va̱n | sva̱sti | na̱ḥ | pi̱pṛ̱hi̱ | pā̱ram | ā̱sā̱m |
indra̍ | tvam | ra̱thi̱raḥ | pā̱hi̱ | na̱ḥ | ri̱ṣaḥ | ma̱kṣu-ma̍kṣu | kṛ̱ṇu̱hi̱ | go̱-jita̍ḥ | na̱ḥ |
ade̍diṣṭa | vṛ̱tra̱-hā | go-pa̍tiḥ | gāḥ | a̱ntariti̍ | kṛ̱ṣṇān | a̱ru̱ṣaiḥ | dhāma̍-bhiḥ | gā̱t |
pra | sū̱nṛtā̍ḥ | di̱śamā̍naḥ | ṛ̱tena̍ | dura̍ḥ | ca̱ | viśvā̍ḥ | a̱vṛ̱ṇo̱t | apa̍ | svāḥ |
śu̱nam | hu̱ve̱ma̱ | ma̱gha-vā̍nam | indra̍m | a̱smin | bhare̍ | nṛ-ta̍mam | vāja̍-sātau |
śṛ̱ṇvanta̍m | u̱gram | ū̱taye̍ | sa̱mat-su̍ | ghnanta̍m | vṛ̱trāṇi̍ | sa̱m-jita̍m | dhanā̍nām |
indra̍ | soma̍m | so̱ma̱-pa̱te̱ | piba̍ | i̱mam | mādhya̍ṁdinam | sava̍nam | cāru̍ | yat | te̱ |
pra̱-pruthya̍ | śipre̱ iti̍ | ma̱gha̱-van | ṛ̱jī̱ṣi̱n | vi̱-mucya̍ | harī̱ iti̍ | i̱ha | mā̱da̱ya̱sva̱ |
go-ā̍śiram | ma̱nthina̍m | i̱ndra̱ | śu̱kram | piba̍ | soma̍m | ra̱ri̱ma | te̱ | madā̍ya |
bra̱hma̱-kṛtā̍ | māru̍tena | ga̱ṇena̍ | sa̱-joṣā̍ḥ | ru̱draiḥ | tṛ̱pat | ā | vṛ̱ṣa̱sva̱ |
ye | te̱ | śuṣma̍m | ye | tavi̍ṣīm | ava̍rdhan | arca̍ntaḥ | i̱ndra̱ | ma̱ruta̍ḥ | te̱ | oja̍ḥ |
mādhya̍ṁdine | sava̍ne | va̱jra̱-ha̱sta̱ | piba̍ | ru̱drebhi̍ḥ | sa-ga̍ṇaḥ | su̱-śi̱pra̱ |
te | it | nu | a̱sya̱ | madhu̍-mat | vi̱vi̱pre̱ | indra̍sya | śardha̍ḥ | ma̱ruta̍ḥ | ye | āsa̍n |
yebhi̍ḥ | vṛ̱trasya̍ | i̱ṣi̱taḥ | vi̱veda̍ | a̱ma̱rmaṇa̍ḥ | manya̍mānasya | marma̍ |
ma̱nu̱ṣvat | i̱ndra̱ | sava̍nam | ju̱ṣā̱ṇaḥ | piba̍ | soma̍m | śaśva̍te | vī̱ryā̍ya |
saḥ | ā | va̱vṛ̱tsva̱ | ha̱ri̱-a̱śva̱ | ya̱jñaiḥ | sa̱ra̱ṇyu-bhi̍ḥ | a̱paḥ | arṇā̍ | si̱sa̱rṣi̱ |
tvam | a̱paḥ | yat | ha̱ | vṛ̱tram | ja̱gha̱nvān | atyā̍n-iva | pra | asṛ̍jaḥ | sarta̱vai | ā̱jau |
śayā̍nam | i̱ndra̱ | cara̍tā | va̱dhena̍ | va̱vri̱-vāṁsa̍m | pari̍ | de̱vīḥ | ade̍vam |
yajā̍maḥ | it | nama̍sā | vṛ̱ddham | indra̍m | bṛ̱hanta̍m | ṛ̱ṣvam | a̱jara̍m | yuvā̍nam |
yasya̍ | pri̱ye iti̍ | ma̱matu̍ḥ | ya̱jñiya̍sya | na | roda̍sī̱ iti̍ | ma̱hi̱māna̍m | ma̱māte̱ iti̍ |
indra̍sya | karma̍ | su-kṛ̍tā | pu̱rūṇi̍ | vra̱tāni̍ | de̱vāḥ | na | mi̱na̱nti̱ | viśve̍ |
dā̱dhāra̍ | yaḥ | pṛ̱thi̱vīm | dyām | u̱ta | i̱mām | ja̱jāna̍ | sūrya̍m | u̱ṣasa̍m | su̱-daṁsā̍ḥ |
adro̍gha | sa̱tyam | tava̍ | tat | ma̱hi̱-tvam | sa̱dyaḥ | yat | jā̱taḥ | api̍baḥ | ha̱ | soma̍m |
na | dyāva̍ḥ | i̱ndra̱ | ta̱vasa̍ḥ | te̱ | oja̍ḥ | na | ahā̍ | na | māsā̍ḥ | śa̱rada̍ḥ | va̱ra̱nta̱ |
tvam | sa̱dyaḥ | a̱pi̱ba̱ḥ | jā̱taḥ | i̱ndra̱ | madā̍ya | soma̍m | pa̱ra̱me | vi-o̍man |
yat | ha̱ | dyāvā̍pṛthi̱vī iti̍ | ā | avi̍veśīḥ | atha̍ | a̱bha̱va̱ḥ | pū̱rvyaḥ | kā̱ru-dhā̍yāḥ |
aha̍n | ahi̍m | pa̱ri̱-śayā̍nam | arṇa̍ḥ | o̱jā̱yamā̍nam | tu̱vi̱-jā̱ta̱ | tavyā̍n |
na | te̱ | ma̱hi̱-tvam | anu̍ | bhū̱t | adha̍ | dyauḥ | yat | a̱nyayā̍ | sphi̱gyā̍ | kṣām | ava̍sthāḥ |
ya̱jñaḥ | hi | te̱ | i̱ndra̱ | vardha̍naḥ | bhūt | u̱ta | pri̱yaḥ | su̱ta-so̍maḥ | mi̱yedha̍ḥ |
ya̱jñena̍ | ya̱jñam | a̱va̱ | ya̱jñiya̍ḥ | san | ya̱jñaḥ | te̱ | vajra̍m | a̱hi̱-hatye̍ | ā̱va̱t |
ya̱jñena̍ | indra̍m | ava̍sā | ā | ca̱kre̱ | a̱rvāk | ā | e̱na̱m | su̱mnāya̍ | navya̍se | va̱vṛ̱tyā̱m |
yaḥ | stome̍bhiḥ | va̱vṛ̱dhe | pū̱rvyebhi̍ḥ | yaḥ | ma̱dhya̱mebhi̍ḥ | u̱ta | nūta̍nebhiḥ |
vi̱veṣa̍ | yat | mā̱ | dhi̱ṣaṇā̍ | ja̱jāna̍ | stavai̍ | pu̱rā | pāryā̍t | indra̍m | ahna̍ḥ |
aṁha̍saḥ | yatra̍ | pī̱para̍t | yathā̍ | na̱ḥ | nā̱vā-i̍va | yānta̍m | u̱bhaye̍ | ha̱va̱nte̱ |
ā-pū̍rṇaḥ | a̱sya̱ | ka̱laśa̍ḥ | svāhā̍ | sektā̍-iva | kośa̍m | si̱si̱ce̱ | piba̍dhyai |
sam | ū̱m̐ iti̍ | pri̱yāḥ | ā | a̱va̱vṛ̱tra̱n | madā̍ya | pra̱-da̱kṣi̱ṇit | a̱bhi | somā̍saḥ | indra̍m |
na | tvā̱ | ga̱bhī̱raḥ | pu̱ru̱-hū̱ta̱ | sindhu̍ḥ | na | adra̍yaḥ | pari̍ | santa̍ḥ | va̱ra̱nta̱ |
i̱tthā | sakhi̍-bhyaḥ | i̱ṣi̱taḥ | yat | i̱ndra̱ | ā | dṛ̱ḻham | ci̱t | aru̍jaḥ | gavya̍m | ū̱rvam |
śu̱nam | hu̱ve̱ma̱ | ma̱gha-vā̍nam | indra̍m | a̱smin | bhare̍ | nṛ-ta̍mam | vāja̍-sātau |
śṛ̱ṇvanta̍m | u̱gram | ū̱taye̍ | sa̱mat-su̍ | ghnanta̍m | vṛ̱trāṇi̍ | sa̱m-jita̍m | dhanā̍nām |
pra | parva̍tānām | u̱śa̱tī iti̍ | u̱pa-sthā̍t | aśve̍ i̱vetyaśve̍-iva | visi̍te̱ iti̱ vi-si̍te | hāsa̍māne̱ iti̍ |
gāvā̍-iva | śu̱bhre iti̍ | mā̱tarā̍ | ri̱hā̱ṇe iti̍ | vi-pā̍ṭ | śu̱tu̱drī | paya̍sā | ja̱ve̱te̱ iti̍ |
indre̍ṣite̱ itīndra̍-iṣite | pra̱-sa̱vam | bhikṣa̍māṇe̱ iti̍ | accha̍ | sa̱mu̱dram | ra̱thyā̍-iva | yā̱tha̱ḥ |
sa̱mā̱rā̱ṇe iti̍ sa̱m-ā̱rā̱ṇe | ū̱rmi-bhi̍ḥ | pinva̍māne̱ iti̍ | a̱nyā | vā̱m | a̱nyām | api̍ | e̱ti̱ | śu̱bhre̱ iti̍ |
accha̍ | sindhu̍m | mā̱tṛ-ta̍mām | a̱yā̱sa̱m | vi-pā̍śam | u̱rvīm | su̱-bhagā̍m | a̱ga̱nma̱ |
va̱tsam-i̍va | mā̱tarā̍ | sa̱ṁri̱hā̱ṇe iti̍ sa̱m-ri̱hā̱ṇe | sa̱mā̱nam | yoni̍m | anu̍ | sa̱ṁcara̍ntī̱ iti̍ sa̱m-cara̍ntī |
e̱nā | va̱yam | paya̍sā | pinva̍mānāḥ | anu̍ | yoni̍m | de̱va-kṛ̍tam | cara̍ntīḥ |
na | varta̍ve | pra̱-sa̱vaḥ | sarga̍-taktaḥ | ki̱m-yuḥ | vipra̍ḥ | na̱dya̍ḥ | jo̱ha̱vī̱ti̱ |
rama̍dhvam | me̱ | vaca̍se | so̱myāya̍ | ṛta̍-varīḥ | upa̍ | mu̱hū̱rtam | evai̍ḥ |
pra | sindhu̍m | accha̍ | bṛ̱ha̱tī | ma̱nī̱ṣā | a̱va̱syuḥ | a̱hve̱ | ku̱śi̱kasya̍ | sū̱nuḥ |
indra̍ḥ | a̱smān | a̱ra̱da̱t | vajra̍-bāhuḥ | apa̍ | a̱ha̱n | vṛ̱tram | pa̱ri̱-dhim | na̱dīnā̍m |
de̱vaḥ | a̱na̱ya̱t | sa̱vi̱tā | su̱-pā̱ṇiḥ | tasya̍ | va̱yam | pra̱-sa̱ve | yā̱ma̱ḥ | u̱rvīḥ |
pra̱-vācya̍m | śa̱śva̱dhā | vī̱rya̍m | tat | indra̍sya | karma̍ | yat | ahi̍m | vi̱-vṛ̱ścat |
vi | vajre̍ṇa | pa̱ri̱-sada̍ḥ | ja̱ghā̱na̱ | āya̍n | āpa̍ḥ | aya̍nam | i̱cchamā̍nāḥ |
e̱tat | vaca̍ḥ | ja̱ri̱ta̱ḥ | mā | api̍ | mṛ̱ṣṭhā̱ḥ | ā | yat | te̱ | ghoṣā̍n | ut-ta̍rā | yu̱gāni̍ |
u̱ktheṣu̍ | kā̱ro̱ iti̍ | prati̍ | na̱ḥ | ju̱ṣa̱sva̱ | mā | na̱ḥ | ni | ka̱riti̍ kaḥ | pu̱ru̱ṣa̱-trā | nama̍ḥ | te̱ |
o iti̍ | su | sva̱sā̱ra̱ḥ | kā̱rave̍ | śṛ̱ṇo̱ta̱ | ya̱yau | va̱ḥ | dū̱rāt | ana̍sā | rathe̍na |
ni | su | na̱ma̱dhva̱m | bhava̍ta | su̱-pā̱rāḥ | a̱dha̱ḥ-a̱kṣāḥ | si̱ndha̱va̱ḥ | sro̱tyābhi̍ḥ |
ā | te̱ | kā̱ro̱ iti̍ | śṛ̱ṇa̱vā̱ma̱ | vacā̍ṁsi | ya̱yātha̍ | dū̱rāt | ana̍sā | rathe̍na |
ni | te̱ | na̱ṁsai̱ | pī̱pyā̱nā-i̍va | yoṣā̍ | maryā̍ya-iva | ka̱nyā̍ | śa̱śva̱cai | ta̱ iti̍ te |
yat | a̱ṅga | tvā̱ | bha̱ra̱tāḥ | sa̱m-tare̍yuḥ | ga̱vyan | grāma̍ḥ | i̱ṣi̱taḥ | indra̍-jūtaḥ |
arṣā̍t | aha̍ | pra̱-sa̱vaḥ | sarga̍-taktaḥ | ā | va̱ḥ | vṛ̱ṇe̱ | su̱-ma̱tim | ya̱jñiyā̍nām |
atā̍riṣuḥ | bha̱ra̱tāḥ | ga̱vyava̍ḥ | sam | abha̍kta | vipra̍ḥ | su̱-ma̱tim | na̱dīnā̍m |
pra | pi̱nva̱dhva̱m | i̱ṣaya̍ntīḥ | su̱-rādhā̍ḥ | ā | va̱kṣaṇā̍ḥ | pṛ̱ṇadhva̍m | yā̱ta | śībha̍m |
ut | va̱ḥ | ū̱rmiḥ | śamyā̍ḥ | ha̱ntu̱ | āpa̍ḥ | yoktrā̍ṇi | mu̱ñca̱ta̱ |
mā | adu̍ḥ-kṛtau | vi-e̍nasā | a̱ghnyau | śūna̍m | ā | a̱ra̱tā̱m |
indra̍ḥ | pū̱ḥ-bhit | ā | a̱ti̱ra̱t | dāsa̍m | a̱rkaiḥ | vi̱dat-va̍suḥ | daya̍mānaḥ | vi | śatrū̍n |
brahma̍-jūtaḥ | ta̱nvā̍ | va̱vṛ̱dhā̱naḥ | bhūri̍-dātraḥ | ā | a̱pṛ̱ṇa̱t | roda̍sī̱ iti̍ | u̱bhe iti̍ |
ma̱khasya̍ | te̱ | ta̱vi̱ṣasya̍ | pra | jū̱tim | iya̍rmi | vāca̍m | a̱mṛtā̍ya | bhūṣa̍n |
indra̍ | kṣi̱tī̱nām | a̱si̱ | mānu̍ṣīṇām | vi̱śām | daivī̍nām | u̱ta | pū̱rva̱-yāvā̍ |
indra̍ḥ | vṛ̱tram | a̱vṛ̱ṇo̱t | śardha̍-nītiḥ | pra | mā̱yinā̍m | a̱mi̱nā̱t | varpa̍-nītiḥ |
aha̍n | vi-a̍ṁsam | u̱śadha̍k | vane̍ṣu | ā̱viḥ | dhenā̍ḥ | a̱kṛ̱ṇo̱t | rā̱myāṇā̍m |
indra̍ḥ | sva̱ḥ-sāḥ | ja̱naya̍n | ahā̍ni | ji̱gāya̍ | u̱śik-bhi̍ḥ | pṛta̍nāḥ | a̱bhi̱ṣṭiḥ |
pra | a̱ro̱ca̱ya̱t | mana̍ve | ke̱tum | ahnā̍m | avi̍ndat | jyoti̍ḥ | bṛ̱ha̱te | raṇā̍ya |
indra̍ḥ | tuja̍ḥ | ba̱rhaṇā̍ḥ | ā | vi̱ve̱śa̱ | nṛ̱-vat | dadhā̍naḥ | naryā̍ | pu̱rūṇi̍ |
ace̍tayat | dhiya̍ḥ | i̱māḥ | ja̱ri̱tre | pra | i̱mam | varṇa̍m | a̱ti̱ra̱t | śu̱kram | ā̱sā̱m |
ma̱haḥ | ma̱hāni̍ | pa̱na̱ya̱nti̱ | a̱sya̱ | indra̍sya | karma̍ | su-kṛ̍tā | pu̱rūṇi̍ |
vṛ̱jane̍na | vṛ̱ji̱nān | sam | pi̱pe̱ṣa̱ | mā̱yābhi̍ḥ | dasyū̍n | a̱bhibhū̍ti-ojāḥ |
yu̱dhā | indra̍ḥ | ma̱hnā | vari̍vaḥ | ca̱kā̱ra̱ | de̱vebhya̍ḥ | sat-pa̍tiḥ | ca̱rṣa̱ṇi̱-prāḥ |
vi̱vasva̍taḥ | sada̍ne | a̱sya̱ | tāni̍ | viprā̍ḥ | u̱kthebhi̍ḥ | ka̱vaya̍ḥ | gṛ̱ṇa̱nti̱ |
sa̱trā̱-saha̍m | vare̍ṇyam | sa̱ha̱ḥ-dām | sa̱sa̱vāṁsa̍m | sva̍ḥ | a̱paḥ | ca̱ | de̱vīḥ |
sa̱sāna̍ | yaḥ | pṛ̱thi̱vīm | dyām | u̱ta | i̱mām | indra̍m | ma̱da̱nti̱ | anu̍ | dhī-ra̍ṇāsaḥ |
sa̱sāna̍ | atyā̍n | u̱ta | sūrya̍m | sa̱sā̱na̱ | indra̍ḥ | sa̱sā̱na̱ | pu̱ru̱-bhoja̍sam | gām |
hi̱ra̱ṇyaya̍m | u̱ta | bhoga̍m | sa̱sā̱na̱ | ha̱tvī | dasyū̍n | pra | ārya̍m | varṇa̍m | ā̱va̱t |
indra̍ḥ | oṣa̍dhīḥ | a̱sa̱no̱t | ahā̍ni | vana̱spatī̍n | a̱sa̱no̱t | a̱ntari̍kṣam |
bi̱bheda̍ | va̱lam | nu̱nu̱de | vi-vā̍caḥ | atha̍ | a̱bha̱va̱t | da̱mi̱tā | a̱bhi-kra̍tūnām |
śu̱nam | hu̱ve̱ma̱ | ma̱gha-vā̍nam | indra̍m | a̱smin | bhare̍ | nṛ-ta̍mam | vāja̍-sātau |
śṛ̱ṇvanta̍m | u̱gram | ū̱taye̍ | sa̱mat-su̍ | ghnanta̍m | vṛ̱trāṇi̍ | sa̱m-jita̍m | dhanā̍nām |
tiṣṭha̍ | harī̱ iti̍ | rathe̍ | ā | yu̱jyamā̍nā | yā̱hi | vā̱yuḥ | na | ni̱-yuta̍ḥ | na̱ḥ | accha̍ |
pibā̍si | andha̍ḥ | a̱bhi-sṛ̍ṣṭaḥ | a̱sme iti̍ | indra̍ | svāhā̍ | ra̱ri̱ma | te̱ | madā̍ya |
upa̍ | a̱ji̱rā | pu̱ru̱-hū̱tāya̍ | saptī̱ iti̍ | harī̱ iti̍ | ratha̍sya | dhū̱ḥ-su | ā | yu̱na̱jmi̱ |
dra̱vat | yathā̍ | sam-bhṛ̍tam | vi̱śvata̍ḥ | ci̱t | upa̍ | i̱mam | ya̱jñam | ā | va̱hā̱ta̱ḥ | indra̍m |
upo̱ iti̍ | na̱ya̱sva̱ | vṛṣa̍ṇā | ta̱pu̱ḥ-pā | u̱ta | ī̱m | a̱va̱ | tvam | vṛ̱ṣa̱bha̱ | sva̱dhā̱-va̱ḥ |
grase̍tām | aśvā̍ | vi | mu̱ca̱ | i̱ha | śoṇā̍ | di̱ve-di̍ve | sa̱-dṛśī̍ḥ | a̱ddhi̱ | dhā̱nāḥ |
brahma̍ṇā | te̱ | bra̱hma̱-yujā̍ | yu̱na̱jmi̱ | harī̱ iti̍ | sakhā̍yā | sa̱dha̱-māde̍ | ā̱śū iti̍ |
sthi̱ram | ratha̍m | su̱-kham | i̱ndra̱ | a̱dhi̱-tiṣṭha̍n | pra̱-jā̱nan | vi̱dvān | upa̍ | yā̱hi̱ | soma̍m |
mā | te̱ | harī̱ iti̍ | vṛṣa̍ṇā | vī̱ta-pṛ̍ṣṭhā | ni | rī̱ra̱ma̱n | yaja̍mānāsaḥ | a̱nye |
a̱ti̱-āyā̍hi | śaśva̍taḥ | va̱yam | te̱ | ara̍m | su̱tebhi̍ḥ | kṛ̱ṇa̱vā̱ma̱ | somai̍ḥ |
tava̍ | a̱yam | soma̍ḥ | tvam | ā | i̱hi̱ | a̱rvāṅ | śa̱śva̱t-ta̱mam | su̱-manā̍ḥ | a̱sya | pā̱hi̱ |
a̱smin | ya̱jñe | ba̱rhiṣi̍ | ā | ni̱-sadya̍ | da̱dhi̱ṣva | i̱mam | ja̱ṭhare̍ | indu̍m | i̱ndra̱ |
stī̱rṇam | te̱ | ba̱rhiḥ | su̱taḥ | i̱ndra̱ | soma̍ḥ | kṛ̱tāḥ | dhā̱nāḥ | atta̍ve | te̱ | hari̍-bhyām |
tat-o̍kase | pu̱ru̱-śākā̍ya | vṛṣṇe̍ | ma̱rutva̍te | tubhya̍m | rā̱tā | ha̱vīṁṣi̍ |
i̱mam | nara̍ḥ | parva̍tāḥ | tubhya̍m | āpa̍ḥ | sam | i̱ndra̱ | gobhi̍ḥ | madhu̍-mantam | a̱kra̱n |
tasya̍ | ā̱-gatya̍ | su̱-manā̍ḥ | ṛ̱ṣva̱ | pā̱hi̱ | pra̱-jā̱nan | vi̱dvān | pa̱thyā̍ḥ | anu̍ | svāḥ |
yān | ā | abha̍jaḥ | ma̱ruta̍ḥ | i̱ndra̱ | some̍ | ye | tvām | ava̍rdhan | abha̍van | ga̱ṇaḥ | te̱ |
tebhi̍ḥ | e̱tam | sa̱-joṣā̍ḥ | vā̱va̱śā̱naḥ | a̱gneḥ | pi̱ba̱ | ji̱hvayā̍ | soma̍m | i̱ndra̱ |
indra̍ | piba̍ | sva̱dhayā̍ | ci̱t | su̱tasya̍ | a̱gneḥ | vā̱ | pā̱hi̱ | ji̱hvayā̍ | ya̱ja̱tra̱ |
a̱dhva̱ryoḥ | vā̱ | pra-ya̍tam | śa̱kra̱ | hastā̍t | hotu̍ḥ | vā̱ | ya̱jñam | ha̱viṣa̍ḥ | ju̱ṣa̱sva̱ |
śu̱nam | hu̱ve̱ma̱ | ma̱gha-vā̍nam | indra̍m | a̱smin | bhare̍ | nṛ-ta̍mam | vāja̍-sātau |
śṛ̱ṇvanta̍m | u̱gram | ū̱taye̍ | sa̱mat-su̍ | ghnanta̍m | vṛ̱trāṇi̍ | sa̱m-jita̍m | dhanā̍nām |
i̱mām | ū̱m̐ iti̍ | su | pra-bhṛ̍tim | sā̱taye̍ | dhā̱ḥ | śaśva̍t-śaśvat | ū̱ti-bhi̍ḥ | yāda̍mānaḥ |
su̱te-su̍te | va̱vṛ̱dhe̱ | vardha̍nebhiḥ | yaḥ | karma̍-bhiḥ | ma̱hat-bhi̍ḥ | su-śru̍taḥ | bhūt |
indrā̍ya | somā̍ḥ | pra̱-diva̍ḥ | vidā̍nāḥ | ṛ̱bhuḥ | yebhi̍ḥ | vṛṣa̍-parvā | vi-hā̍yāḥ |
pra̱-ya̱myamā̍nān | prati̍ | su | gṛ̱bhā̱ya̱ | indra̍ | piba̍ | vṛṣa̍-dhūtasya | vṛṣṇa̍ḥ |
piba̍ | vardha̍sva | tava̍ | gha̱ | su̱tāsa̍ḥ | indra̍ | somā̍saḥ | pra̱tha̱māḥ | u̱ta | i̱me |
yathā̍ | api̍baḥ | pū̱rvyān | i̱ndra̱ | somā̍n | e̱va | pā̱hi̱ | panya̍ḥ | a̱dya | navī̍yān |
ma̱hān | ama̍traḥ | vṛ̱jane̍ | vi̱-ra̱pśī | u̱gram | śava̍ḥ | pa̱tya̱te̱ | dhṛ̱ṣṇu | oja̍ḥ |
na | aha̍ | vi̱vyā̱ca̱ | pṛ̱thi̱vī | ca̱na | e̱na̱m | yat | somā̍saḥ | hari̍-aśvam | ama̍ndan |
ma̱hān | u̱graḥ | va̱vṛ̱dhe̱ | vī̱ryā̍ya | sa̱m-āca̍kre | vṛ̱ṣa̱bhaḥ | kāvye̍na |
indra̍ḥ | bhaga̍ḥ | vā̱ja̱-dāḥ | a̱sya̱ | gāva̍ḥ | pra | jā̱ya̱nte̱ | dakṣi̍ṇāḥ | a̱sya̱ | pū̱rvīḥ |
pra | yat | sindha̍vaḥ | pra̱-sa̱vam | yathā̍ | āya̍n | āpa̍ḥ | sa̱mu̱dram | ra̱thyā̍-iva | ja̱gmu̱ḥ |
ata̍ḥ | ci̱t | indra̍ḥ | sada̍saḥ | varī̍yān | yat | ī̱m | soma̍ḥ | pṛ̱ṇati̍ | du̱gdhaḥ | a̱ṁśuḥ |
sa̱mu̱dreṇa̍ | sindha̍vaḥ | yāda̍mānāḥ | indrā̍ya | soma̍m | su-su̍tam | bhara̍ntaḥ |
a̱ṁśum | du̱ha̱nti̱ | ha̱stina̍ḥ | bha̱ritrai̍ḥ | madhva̍ḥ | pu̱na̱nti̱ | dhāra̍yā | pa̱vitrai̍ḥ |
hra̱dāḥ-i̍va | ku̱kṣaya̍ḥ | so̱ma̱-dhānā̍ḥ | sam | ī̱miti̍ | vi̱vyā̱ca̱ | sava̍nā | pu̱rūṇi̍ |
annā̍ | yat | indra̍ḥ | pra̱tha̱mā | vi | āśa̍ | vṛ̱tram | ja̱gha̱nvān | a̱vṛ̱ṇī̱ta̱ | soma̍m |
ā | tu | bha̱ra̱ | māki̍ḥ | e̱tat | pari̍ | sthā̱t | vi̱dma | hi | tvā̱ | vasu̍-patim | vasū̍nām |
indra̍ | yat | te̱ | māhi̍nam | datra̍m | asti̍ | a̱smabhya̍m | tat | ha̱ri̱-a̱śva̱ | pra | ya̱ndhi̱ |
a̱sme iti̍ | pra | ya̱ndhi̱ | ma̱gha̱-va̱n | ṛ̱jī̱ṣi̱n | indra̍ | rā̱yaḥ | vi̱śva-vā̍rasya | bhūre̍ḥ |
a̱sme iti̍ | śa̱tam | śa̱rada̍ḥ | jī̱vase̍ | dhā̱ḥ | a̱sme iti̍ | vī̱rān | śaśva̍taḥ | i̱ndra̱ | śi̱pri̱n |
śu̱nam | hu̱ve̱ma̱ | ma̱gha-vā̍nam | indra̍m | a̱smin | bhare̍ | nṛ-ta̍mam | vāja̍-sātau |
śṛ̱ṇvanta̍m | u̱gram | ū̱taye̍ | sa̱mat-su̍ | ghnanta̍m | vṛ̱trāṇi̍ | sa̱m-jita̍m | dhanā̍nām |
vārtra̍-hatyāya | śava̍se | pṛ̱ta̱nā̱-sahyā̍ya | ca̱ |
indra̍ | tvā̱ | ā | va̱rta̱yā̱ma̱si̱ |
a̱rvā̱cīna̍m | su | te̱ | mana̍ḥ | u̱ta | cakṣu̍ḥ | śa̱ta̱kra̱to̱ iti̍ śata-krato |
indra̍ | kṛ̱ṇvantu̍ | vā̱ghata̍ḥ |
nāmā̍ni | te̱ | śa̱ta̱kra̱to̱ iti̍ śata-krato | viśvā̍bhiḥ | gī̱ḥ-bhiḥ | ī̱ma̱he̱ |
indra̍ | a̱bhi̱mā̱ti̱-sahye̍ |
pu̱ru̱-stu̱tasya̍ | dhāma̍-bhiḥ | śa̱tena̍ | ma̱ha̱yā̱ma̱si̱ |
indra̍sya | ca̱rṣa̱ṇi̱-dhṛta̍ḥ |
indra̍m | vṛ̱trāya̍ | hanta̍ve | pu̱ru̱-hū̱tam | upa̍ | bru̱ve̱ |
bhare̍ṣu | vāja̍-sātaye |
vāje̍ṣu | sa̱sa̱hiḥ | bha̱va̱ | tvām | ī̱ma̱he̱ | śa̱ta̱kra̱to̱ iti̍ śata-krato |
indra̍ | vṛ̱trāya̍ | hanta̍ve |
dyu̱mneṣu̍ | pṛ̱ta̱nājye̍ | pṛ̱tsu̱tūrṣu̍ | śrava̍ḥ-su | ca̱ |
indra̍ | sākṣva̍ | a̱bhi-mā̍tiṣu |
śu̱ṣmin-ta̍mam | na̱ḥ | ū̱taye̍ | dyu̱mnina̍m | pā̱hi̱ | jāgṛ̍vim |
indra̍ | soma̍m | śa̱ta̱kra̱to̱ iti̍ śata-krato |
i̱ndri̱yāṇi̍ | śa̱ta̱kra̱to̱ iti̍ śata-krato | yā | te̱ | jane̍ṣu | pa̱ñca-su̍ |
indra̍ | tāni̍ | te̱ | ā | vṛ̱ṇe̱ |
aga̍n | i̱ndra̱ | śrava̍ḥ | bṛ̱hat | dyu̱mnam | da̱dhi̱ṣva̱ | du̱stara̍m |
ut | te̱ | śuṣma̍m | ti̱rā̱ma̱si̱ |
a̱rvā̱-vata̍ḥ | na̱ḥ | ā | ga̱hi̱ | atho̱ iti̍ | śa̱kra̱ | pa̱rā̱-vata̍ḥ |
ū̱m̐ iti̍ | lo̱kaḥ | yaḥ | te̱ | a̱dri̱-va̱ḥ | indra̍ | i̱ha | tata̍ḥ | ā | ga̱hi̱ |
a̱bhi | taṣṭā̍-iva | dī̱dha̱ya̱ | ma̱nī̱ṣām | atya̍ḥ | na | vā̱jī | su̱-dhura̍ḥ | jihā̍naḥ |
a̱bhi | pri̱yāṇi̍ | marmṛ̍śat | parā̍ṇi | ka̱vīn | i̱cchā̱mi̱ | sa̱m-dṛśe̍ | su̱-me̱dhāḥ |
i̱nā | u̱ta | pṛ̱ccha̱ | jani̍ma | ka̱vī̱nām | ma̱na̱ḥ-dhṛta̍ḥ | su̱-kṛta̍ḥ | ta̱kṣa̱ta̱ | dyām |
i̱māḥ | ū̱m̐ iti̍ | te̱ | pra̱-nya̍ḥ | vardha̍mānāḥ | mana̍ḥ-vātāḥ | adha̍ | nu | dharma̍ṇi | gma̱n |
ni | sī̱m | it | atra̍ | guhyā̍ | dadhā̍nāḥ | u̱ta | kṣa̱trāya̍ | roda̍sī̱ iti̍ | sam | a̱ñja̱n |
sam | mātrā̍bhiḥ | ma̱mi̱re | ye̱muḥ | u̱rvī iti̍ | a̱ntaḥ | ma̱hī iti̍ | samṛ̍te̱ iti̱ sam-ṛ̍te | dhāya̍se | dhu̱riti̍ dhuḥ |
ā̱-tiṣṭha̍ntam | pari̍ | viśve̍ | a̱bhū̱ṣa̱n | śriya̍ḥ | vasā̍naḥ | ca̱ra̱ti̱ | sva-ro̍ciḥ |
ma̱hat | tat | vṛṣṇa̍ḥ | asu̍rasya | nāma̍ | ā | vi̱śva-rū̍paḥ | a̱mṛtā̍ni | ta̱sthau̱ |
asū̍ta | pūrva̍ḥ | vṛ̱ṣa̱bhaḥ | jyāyā̍n | i̱māḥ | a̱sya̱ | śu̱rudha̍ḥ | sa̱nti̱ | pū̱rvīḥ |
diva̍ḥ | na̱pā̱tā̱ | vi̱datha̍sya | dhī̱bhiḥ | kṣa̱tram | rā̱jā̱nā̱ | pra̱-diva̍ḥ | da̱dhā̱the̱ iti̍ |
trīṇi̍ | rā̱jā̱nā̱ | vi̱dathe̍ | pu̱rūṇi̍ | pari̍ | viśvā̍ni | bhū̱ṣa̱tha̱ḥ | sadā̍ṁsi |
apa̍śyam | atra̍ | mana̍sā | ja̱ga̱nvān | vra̱te | ga̱ndha̱rvān | api̍ | vā̱yu-ke̍śān |
tat | it | nu | a̱sya̱ | vṛ̱ṣa̱bhasya̍ | dhe̱noḥ | ā | nāma̍-bhiḥ | ma̱mi̱re̱ | sakmya̍m | goḥ |
a̱nyat-a̍nyat | a̱su̱rya̍m | vasā̍nāḥ | ni | mā̱yina̍ḥ | ma̱mi̱re̱ | rū̱pam | a̱smi̱n |
tat | it | nu | a̱sya̱ | sa̱vi̱tuḥ | naki̍ḥ | me̱ | hi̱ra̱ṇyayī̍m | a̱mati̍m | yām | aśi̍śret |
ā | su̱-stu̱tī | roda̍sī̱ iti̍ | vi̱śva̱mi̱nve iti̍ vi̱śva̱m-i̱nve | api̍-iva | yoṣā̍ | jani̍māni | va̱vre̱ |
yu̱vam | pra̱tnasya̍ | sā̱dha̱tha̱ḥ | ma̱haḥ | yat | daivī̍ | sva̱stiḥ | pari̍ | na̱ḥ | syā̱ta̱m |
go̱pāji̍hvasya | ta̱sthuṣa̍ḥ | vi-rū̍pā | viśve̍ | pa̱śya̱nti̱ | mā̱yina̍ḥ | kṛ̱tāni̍ |
śu̱nam | hu̱ve̱ma̱ | ma̱gha-vā̍nam | indra̍m | a̱smin | bhare̍ | nṛ-ta̍mam | vāja̍-sātau |
śṛ̱ṇvanta̍m | u̱gram | ū̱taye̍ | sa̱mat-su̍ | ghnanta̍m | vṛ̱trāṇi̍ | sa̱m-jita̍m | dhanā̍nām |
indra̍m | ma̱tiḥ | hṛ̱daḥ | ā | va̱cyamā̍nā | accha̍ | pati̍m | stoma̍-taṣṭā | ji̱gā̱ti̱ |
yā | jāgṛ̍viḥ | vi̱dathe̍ | śa̱syamā̍nā | indra̍ | yat | te̱ | jāya̍te | vi̱ddhi | tasya̍ |
di̱vaḥ | ci̱t | ā | pū̱rvyā | jāya̍mānā | vi | jāgṛ̍viḥ | vi̱dathe̍ | śa̱syamā̍nā |
bha̱drā | vastrā̍ṇi | arju̍nā | vasā̍nā | sā | i̱yam | a̱sme iti̍ | sa̱na̱-jā | pitryā̍ | dhīḥ |
ya̱mā | ci̱t | atra̍ | ya̱ma̱-sūḥ | a̱sū̱ta̱ | ji̱hvāyā̍ḥ | agra̍m | pata̍t | ā | hi | asthā̍t |
vapū̍ṁṣi | jā̱tā | mi̱thu̱nā | sa̱ce̱te̱ iti̍ | ta̱ma̱ḥ-hanā̍ | tapu̍ṣaḥ | bu̱dhne | ā-i̍tā |
naki̍ḥ | e̱ṣā̱m | ni̱ndi̱tā | martye̍ṣu | ye | a̱smāka̍m | pi̱tara̍ḥ | goṣu̍ | yo̱dhāḥ |
indra̍ḥ | e̱ṣā̱m | dṛ̱ṁhi̱tā | māhi̍na-vān | ut | go̱trāṇi̍ | sa̱sṛ̱je̱ | da̱ṁsanā̍-vān |
sakhā̍ | ha̱ | yatra̍ | sakhi̍-bhiḥ | nava̍-gvaiḥ | a̱bhi̱-jñu | ā | satva̍-bhiḥ | gāḥ | a̱nu̱-gman |
sa̱tyam | tat | indra̍ḥ | da̱śa-bhi̍ḥ | daśa̍-gvaiḥ | sūrya̍m | vi̱ve̱da̱ | tama̍si | kṣi̱yanta̍m |
indra̍ḥ | madhu̍ | sam-bhṛ̍tam | u̱sriyā̍yām | pa̱t-vat | vi̱ve̱da̱ | śa̱pha-va̍t | name̍ | goḥ |
guhā̍ | hi̱tam | guhya̍m | gū̱ḻham | a̱p-su | haste̍ | da̱dhe̱ | dakṣi̍ṇe | dakṣi̍ṇa-vān |
jyoti̍ḥ | vṛ̱ṇī̱ta̱ | tama̍saḥ | vi̱-jā̱nan | ā̱re | syā̱ma̱ | du̱ḥ-i̱tāt | a̱bhīke̍ |
i̱māḥ | gira̍ḥ | so̱ma̱-pā̱ḥ | so̱ma̱-vṛ̱ddha̱ | ju̱ṣasva̍ | i̱ndra̱ | pu̱ru̱-tama̍sya | kā̱roḥ |
jyoti̍ḥ | ya̱jñāya̍ | roda̍sī̱ iti̍ | anu̍ | syā̱t | ā̱re | syā̱ma̱ | du̱ḥ-i̱tasya̍ | bhūre̍ḥ |
bhūri̍ | ci̱t | hi | tu̱ja̱taḥ | martya̍sya | su̱-pā̱rāsa̍ḥ | va̱sa̱va̱ḥ | ba̱rhaṇā̍-vat |
śu̱nam | hu̱ve̱ma̱ | ma̱gha-vā̍nam | indra̍m | a̱smin | bhare̍ | nṛ-ta̍mam | vāja̍-sātau |
śṛ̱ṇvanta̍m | u̱gram | ū̱taye̍ | sa̱mat-su̍ | ghnanta̍m | vṛ̱trāṇi̍ | sa̱m-jita̍m | dhanā̍nām |
indra̍ | tvā̱ | vṛ̱ṣa̱bham | va̱yam | su̱te | some̍ | ha̱vā̱ma̱he̱ |
saḥ | pā̱hi̱ | madhva̍ḥ | andha̍saḥ |
indra̍ | kra̱tu̱-vida̍m | su̱tam | soma̍m | ha̱rya̱ | pu̱ru̱-stu̱ta̱ |
piba̍ | ā | vṛ̱ṣa̱sva̱ | tatṛ̍pim |
indra̍ | pra | na̱ḥ | dhi̱ta-vā̍nam | ya̱jñam | viśve̍bhiḥ | de̱vebhi̍ḥ |
ti̱ra | sta̱vā̱na̱ | vi̱śpa̱te̱ |
indra̍ | somā̍ḥ | su̱tāḥ | i̱me | tava̍ | pra | ya̱nti̱ | sa̱t-pa̱te̱ |
kṣaya̍m | ca̱ndrāsa̍ḥ | inda̍vaḥ |
da̱dhi̱ṣva | ja̱ṭhare̍ | su̱tam | soma̍m | i̱ndra̱ | vare̍ṇyam |
tava̍ | dyu̱kṣāsa̍ḥ | inda̍vaḥ |
girva̍ṇaḥ | pā̱hi | na̱ḥ | su̱tam | madho̍ḥ | dhārā̍bhiḥ | a̱jya̱se̱ |
indra̍ | tvā-dā̍tam | it | yaśa̍ḥ |
a̱bhi | dyu̱mnāni̍ | va̱nina̍ḥ | indra̍m | sa̱ca̱nte̱ | akṣi̍tā |
pī̱tvī | soma̍sya | va̱vṛ̱dhe̱ |
a̱rvā̱-vata̍ḥ | na̱ḥ | ā | ga̱hi̱ | pa̱rā̱-vata̍ḥ | ca̱ | vṛ̱tra̱-ha̱n |
i̱māḥ | ju̱ṣa̱sva̱ | na̱ḥ | gira̍ḥ |
yat | a̱nta̱rā | pa̱rā̱-vata̍m | a̱rvā̱-vata̍m | ca̱ | hū̱yase̍ |
indra̍ | i̱ha | tata̍ḥ | ā | ga̱hi̱ |
ā | tu | na̱ḥ | i̱ndra̱ | ma̱drya̍k | hu̱vā̱naḥ | soma̍-pītaye |
hari̍-bhyām | yā̱hi̱ | a̱dri̱-va̱ḥ |
sa̱ttaḥ | hotā̍ | na̱ḥ | ṛ̱tviya̍ḥ | ti̱sti̱re | ba̱rhiḥ | ā̱nu̱ṣak |
ayu̍jran | prā̱taḥ | adra̍yaḥ |
i̱mā | brahma̍ | bra̱hma̱-vā̱ha̱ḥ | kri̱yante̍ | ā | ba̱rhiḥ | sī̱da̱ |
vī̱hi | śū̱ra̱ | pu̱ro̱ḻāśa̍m |
ra̱ra̱ndhi | sava̍neṣu | na̱ḥ | e̱ṣu | stome̍ṣu | vṛ̱tra̱-ha̱n |
u̱ktheṣu̍ | i̱ndra̱ | gi̱rva̱ṇa̱ḥ |
ma̱taya̍ḥ | so̱ma̱-pām | u̱rum | ri̱hanti̍ | śava̍saḥ | pati̍m |
indra̍m | va̱tsam | na | mā̱tara̍ḥ |
saḥ | ma̱nda̱sva̱ | hi | andha̍saḥ | rādha̍se | ta̱nvā̍ | ma̱he |
na | sto̱tāra̍m | ni̱de | ka̱ra̱ḥ |
va̱yam | i̱ndra̱ | tvā̱-yava̍ḥ | ha̱viṣma̍ntaḥ | ja̱rā̱ma̱he̱ |
u̱ta | tvam | a̱sma̱-yuḥ | va̱so̱ iti̍ |
mā | ā̱re | a̱smat | vi | mu̱mu̱ca̱ḥ | hari̍-priya | ā̱rvāṅ | yā̱hi̱ |
indra̍ | sva̱dhā̱-va̱ḥ | matsva̍ | i̱ha |
a̱rvāñca̍m | tvā̱ | su̱-khe | rathe̍ | vaha̍tām | i̱ndra̱ | ke̱śinā̍ |
ghṛ̱tasnū̱ iti̍ ghṛ̱ta-snū̍ | ba̱rhiḥ | ā̱-sade̍ |
upa̍ | na̱ḥ | su̱tam | ā | ga̱hi̱ | soma̍m | i̱ndra̱ | go-ā̍śiram |
hari̍-bhyām | yaḥ | te̱ | a̱sma̱-yuḥ |
tam | i̱ndra̱ | mada̍m | ā | ga̱hi̱ | ba̱rhi̱ḥ-sthām | grāva̍-bhiḥ | su̱tam |
ku̱vit | nu | a̱sya̱ | tṛ̱ṣṇava̍ḥ |
indra̍m | i̱tthā | gira̍ḥ | mama̍ | accha̍ | a̱gu̱ḥ | i̱ṣi̱tāḥ | i̱taḥ |
ā̱-vṛte̍ | soma̍-pītaye |
indra̍m | soma̍sya | pī̱taye̍ | stomai̍ḥ | i̱ha | ha̱vā̱ma̱he̱ |
u̱kthebhi̍ḥ | ku̱vit | ā̱-gama̍t |
indra̍ | somā̍ḥ | su̱tāḥ | i̱me | tān | da̱dhi̱ṣva̱ | śa̱ta̱kra̱to̱ iti̍ śata-krato |
ja̱ṭhare̍ | vā̱ji̱nī̱va̱so̱ iti̍ vājinī-vaso |
vi̱dma | hi | tvā̱ | dha̱na̱m-ja̱yam | vāje̍ṣu | da̱dhṛ̱ṣam | ka̱ve̱ |
adha̍ | te̱ | su̱mnam | ī̱ma̱he̱ |
i̱mam | i̱ndra̱ | go-ā̍śiram | yava̍-āśiram | ca̱ | na̱ḥ | pi̱ba̱ |
ā̱-gatya̍ | vṛṣa̍-bhiḥ | su̱tam |
tubhya̍ | it | i̱ndra̱ | sve | o̱kye̍ | soma̍m | co̱dā̱mi̱ | pī̱taye̍ |
e̱ṣaḥ | ra̱ra̱ntu̱ | te̱ | hṛ̱di |
tvām | su̱tasya̍ | pī̱taye̍ | pra̱tnam | i̱ndra̱ | ha̱vā̱ma̱he̱ |
ku̱śi̱kāsa̍ḥ | a̱va̱syava̍ḥ |
ā | yā̱hi̱ | a̱rvāṅ | upa̍ | va̱ndhu̱re̱-sthāḥ | tava̍ | it | anu̍ | pra̱-diva̍ḥ | so̱ma̱-peya̍m |
pri̱yā | sakhā̍yā | vi | mu̱ca̱ | upa̍ | ba̱rhiḥ | tvām | i̱me | ha̱vya̱-vāha̍ḥ | ha̱va̱nte̱ |
ā | yā̱hi̱ | pū̱rvīḥ | ati̍ | ca̱rṣa̱ṇīḥ | ā | a̱ryaḥ | ā̱-śiṣa̍ḥ | upa̍ | na̱ḥ | hari̍-bhyām |
i̱māḥ | hi | tvā̱ | ma̱taya̍ḥ | stoma̍-taṣṭāḥ | indra̍ | hava̍nte | sa̱khyam | ju̱ṣā̱ṇāḥ |
ā | na̱ḥ | ya̱jñam | na̱ma̱ḥ-vṛdha̍m | sa̱-joṣā̍ḥ | indra̍ | de̱va̱ | hari̍-bhiḥ | yā̱hi̱ | tūya̍m |
a̱ham | hi | tvā̱ | ma̱ti-bhi̍ḥ | joha̍vīmi | ghṛ̱ta-pra̍yāḥ | sa̱dha̱-māde̍ | madhū̍nām |
ā | ca̱ | tvām | e̱tā | vṛṣa̍ṇā | vahā̍taḥ | harī̱ iti̍ | sakhā̍yā | su̱-dhurā̍ | su̱-aṅgā̍ |
dhā̱nā-va̍t | indra̍ḥ | sava̍nam | ju̱ṣā̱ṇaḥ | sakhā̍ | sakhyu̍ḥ | śṛ̱ṇa̱va̱t | vanda̍nāni |
ku̱vit | mā̱ | go̱pām | kara̍se | jana̍sya | ku̱vit | rājā̍nam | ma̱gha̱-va̱n | ṛ̱jī̱ṣi̱n |
ku̱vit | mā̱ | ṛṣi̍m | pa̱pi̱-vāṁsa̍m | su̱tasya̍ | ku̱vit | me̱ | vasva̍ḥ | a̱mṛta̍sya | śikṣā̍ḥ |
ā | tvā̱ | bṛ̱hanta̍ḥ | hara̍yaḥ | yu̱jā̱nāḥ | a̱rvāk | i̱ndra̱ | sa̱dha̱-māda̍ḥ | va̱ha̱ntu̱ |
pra | ye | dvi̱tā | di̱vaḥ | ṛ̱ñjanti̍ | ātā̍ḥ | su-sa̍ṁmṛṣṭāsaḥ | vṛ̱ṣa̱bhasya̍ | mū̱rāḥ |
indra̍ | piba̍ | vṛṣa̍-dhūtasya | vṛṣṇa̍ḥ | ā | yam | te̱ | śye̱naḥ | u̱śa̱te | ja̱bhāra̍ |
yasya̍ | made̍ | cya̱vaya̍si | pra | kṛ̱ṣṭīḥ | yasya̍ | made̍ | apa̍ | go̱trā | va̱vartha̍ |
śu̱nam | hu̱ve̱ma̱ | ma̱gha-vā̍nam | indra̍m | a̱smin | bhare̍ | nṛ-ta̍mam | vāja̍-sātau |
śṛ̱ṇvanta̍m | u̱gram | ū̱taye̍ | sa̱mat-su̍ | ghnanta̍m | vṛ̱trāṇi̍ | sa̱m-jita̍m | dhanā̍nām |
a̱yam | te̱ | a̱stu̱ | ha̱rya̱taḥ | soma̍ḥ | ā | hari̍-bhiḥ | su̱taḥ |
ju̱ṣā̱ṇaḥ | i̱ndra̱ | hari̍-bhiḥ | na̱ḥ | ā | ga̱hi̱ | ā | ti̱ṣṭha̱ | hari̍tam | ratha̍m |
ha̱ryan | u̱ṣasa̍m | a̱rca̱ya̱ḥ | sūrya̍m | ha̱ryan | a̱ro̱ca̱ya̱ḥ |
vi̱dvān | ci̱ki̱tvān | ha̱ri̱-a̱śva̱ | va̱rdha̱se̱ | indra̍ | viśvā̍ḥ | a̱bhi | śriya̍ḥ |
dyām | indra̍ḥ | hari̍-dhāyasam | pṛ̱thi̱vīm | hari̍-varpasam |
adhā̍rayat | ha̱rito̍ḥ | bhūri̍ | bhoja̍nam | yayo̍ḥ | a̱ntaḥ | hari̱ḥ | cara̍t |
ja̱jñā̱naḥ | hari̍taḥ | vṛṣā̍ | viśva̍m | ā | bhā̱ti̱ | ro̱ca̱nam |
hari̍-aśvaḥ | hari̍tam | dha̱tte̱ | āyu̍dham | ā | vajra̍m | bā̱hvoḥ | hari̍m |
indra̍ḥ | ha̱ryanta̍m | arju̍nam | vajra̍m | śu̱kraiḥ | a̱bhi-vṛ̍tam |
apa̍ | a̱vṛ̱ṇo̱t | hari̍-bhiḥ | adri̍-bhiḥ | su̱tam | ut | gāḥ | hari̍-bhiḥ | ā̱ja̱ta̱ |
ā | ma̱ndraiḥ | i̱ndra̱ | hari̍-bhiḥ | yā̱hi | ma̱yūra̍roma-bhiḥ |
mā | tvā̱ | ke | ci̱t | ni | ya̱ma̱n | vim | na | pā̱śina̍ḥ | ati̍ | dhanva̍-iva | tān | i̱hi̱ |
vṛ̱tra̱-khā̱daḥ | va̱la̱m-ru̱jaḥ | pu̱rām | da̱rmaḥ | a̱pām | a̱jaḥ |
sthātā̍ | ratha̍sya | haryo̍ḥ | a̱bhi̱-sva̱re | indra̍ḥ | dṛ̱ḻhā | ci̱t | ā̱-ru̱jaḥ |
ga̱mbhī̱rān | u̱da̱dhīn-i̍va | kratu̍m | pu̱ṣya̱si̱ | gāḥ-i̍va |
pra | su̱-go̱pāḥ | yava̍sam | dhe̱nava̍ḥ | ya̱thā̱ | hra̱dam | ku̱lyāḥ-i̍va | ā̱śa̱ta̱ |
ā | na̱ḥ | tuja̍m | ra̱yim | bha̱ra̱ | aṁśa̍m | na | pra̱ti̱-jā̱na̱te |
vṛ̱kṣam | pa̱kvam | phala̍m | a̱ṅkī-i̍va | dhū̱nu̱hi̱ | indra̍ | sa̱m-pāra̍ṇam | vasu̍ |
sva̱-yuḥ | i̱ndra̱ | sva̱-rāṭ | a̱si̱ | smat-di̍ṣṭiḥ | svaya̍śaḥ-taraḥ |
saḥ | va̱vṛ̱dhā̱naḥ | oja̍sā | pu̱ru̱-stu̱ta̱ | bhava̍ | na̱ḥ | su̱śrava̍ḥ-tamaḥ |
yu̱dhmasya̍ | te̱ | vṛ̱ṣa̱bhasya̍ | sva̱-rāja̍ḥ | u̱grasya̍ | yūna̍ḥ | sthavi̍rasya | ghṛṣve̍ḥ |
ajū̍ryataḥ | va̱jriṇa̍ḥ | vī̱ryā̍ṇi | indra̍ | śru̱tasya̍ | ma̱ha̱taḥ | ma̱hāni̍ |
ma̱hān | a̱si̱ | ma̱hi̱ṣa̱ | vṛṣṇye̍bhiḥ | dha̱na̱-spṛt | u̱gra̱ | saha̍mānaḥ | a̱nyān |
eka̍ḥ | viśva̍sya | bhuva̍nasya | rājā̍ | saḥ | yo̱dhaya̍ | ca̱ | kṣa̱yaya̍ | ca̱ | janā̍n |
pra | mātrā̍bhiḥ | ri̱ri̱ce̱ | roca̍mānaḥ | pra | de̱vebhi̍ḥ | vi̱śvata̍ḥ | apra̍ti-itaḥ |
pra | ma̱jmanā̍ | di̱vaḥ | indra̍ḥ | pṛ̱thi̱vyāḥ | pra | u̱roḥ | ma̱haḥ | a̱ntari̍kṣāt | ṛ̱jī̱ṣī |
u̱rum | ga̱bhī̱ram | ja̱nuṣā̍ | a̱bhi | u̱gram | vi̱śva-vya̍casam | a̱va̱tam | ma̱tī̱nām |
indra̍m | somā̍saḥ | pra̱-divi̍ | su̱tāsa̍ḥ | sa̱mu̱dram | na | sra̱vata̍ḥ | ā | vi̱śa̱nti̱ |
yam | soma̍m | i̱ndra̱ | pṛ̱thi̱vīdyāvā̍ | garbha̍m | na | mā̱tā | bi̱bhṛ̱taḥ | tvā̱-yā |
tam | te̱ | hi̱nva̱nti̱ | tam | ū̱m̐ iti̍ | te̱ | mṛ̱ja̱nti̱ | a̱dhva̱ryava̍ḥ | vṛ̱ṣa̱bha̱ | pāta̱vai | ū̱m̐ iti̍ |
ma̱rutvā̍n | i̱ndra̱ | vṛ̱ṣa̱bhaḥ | raṇā̍ya | piba̍ | soma̍m | a̱nu̱-sva̱dham | madā̍ya |
ā | si̱ñca̱sva̱ | ja̱ṭhare̍ | madhva̍ḥ | ū̱rmim | tvam | rājā̍ | a̱si̱ | pra̱-diva̍ḥ | su̱tānā̍m |
sa̱-joṣā̍ḥ | i̱ndra̱ | sa-ga̍ṇaḥ | ma̱rut-bhi̍ḥ | soma̍m | pi̱ba̱ | vṛ̱tra̱-hā | śū̱ra̱ | vi̱dvān |
ja̱hi | śatrū̍n | apa̍ | mṛdha̍ḥ | nu̱da̱sva̱ | atha̍ | abha̍yam | kṛ̱ṇu̱hi̱ | vi̱śvata̍ḥ | na̱ḥ |
u̱ta | ṛ̱tu-bhi̍ḥ | ṛ̱tu̱-pāḥ | pā̱hi̱ | soma̍m | indra̍ | de̱vebhi̍ḥ | sakhi̍-bhiḥ | su̱tam | na̱ḥ |
yān | ā | abha̍jaḥ | ma̱ruta̍ḥ | ye | tvā̱ | anu̍ | aha̍n | vṛ̱tram | ada̍dhuḥ | tubhya̍m | oja̍ḥ |
ye | tvā̱ | a̱hi̱-hatye̍ | ma̱gha̱-va̱n | ava̍rdhan | ye | śā̱mba̱re | ha̱ri̱-va̱ḥ | ye | go-i̍ṣṭau |
ye | tvā̱ | nū̱nam | a̱nu̱-mada̍nti | viprā̍ḥ | piba̍ | i̱ndra̱ | soma̍m | sa-ga̍ṇaḥ | ma̱rut-bhi̍ḥ |
ma̱rutva̍ntam | vṛ̱ṣa̱bham | va̱vṛ̱dhā̱nam | aka̍va-arim | di̱vyam | śā̱sam | indra̍m |
vi̱śva̱-saha̍m | ava̍se | nūta̍nāya | u̱gram | sa̱ha̱ḥ-dām | i̱ha | tam | hu̱ve̱ma̱ |
sa̱dyaḥ | ha̱ | jā̱taḥ | vṛ̱ṣa̱bhaḥ | ka̱nīna̍ḥ | pra-bha̍rtum | ā̱va̱t | andha̍saḥ | su̱tasya̍ |
sā̱dhoḥ | pi̱ba̱ | pra̱ti̱-kā̱mam | yathā̍ | te̱ | rasa̍-āśiraḥ | pra̱tha̱mam | so̱myasya̍ |
yat | jāya̍thāḥ | tat | aha̍ḥ | a̱sya̱ | kāme̍ | a̱ṁśoḥ | pī̱yūṣa̍m | a̱pi̱ba̱ḥ | gi̱ri̱-sthām |
tam | te̱ | mā̱tā | pari̍ | yoṣā̍ | jani̍trī | ma̱haḥ | pi̱tuḥ | dame̍ | ā | a̱si̱ñca̱t | agre̍ |
u̱pa̱-sthāya̍ | mā̱tara̍m | anna̍m | ai̱ṭṭa̱ | ti̱gmam | a̱pa̱śya̱t | a̱bhi | soma̍m | ūdha̍ḥ |
pra̱-ya̱vaya̍n | a̱ca̱ra̱t | gṛtsa̍ḥ | a̱nyān | ma̱hāni̍ | ca̱kre̱ | pu̱ru̱dha-pra̍tīkaḥ |
u̱graḥ | tu̱rā̱ṣāṭ | a̱bhibhū̍ti-ojāḥ | ya̱thā̱-va̱śam | ta̱nva̍m | ca̱kre̱ | e̱ṣaḥ |
tvaṣṭā̍ram | indra̍ḥ | ja̱nuṣā̍ | a̱bhi̱-bhūya̍ | ā̱-muṣya̍ | soma̍m | a̱pi̱ba̱t | ca̱mūṣu̍ |
śu̱nam | hu̱ve̱ma̱ | ma̱gha-vā̍nam | indra̍m | a̱smin | bhare̍ | nṛ-ta̍mam | vāja̍-sātau |
śṛ̱ṇvanta̍m | u̱gram | ū̱taye̍ | sa̱mat-su̍ | ghnanta̍m | vṛ̱trāṇi̍ | sa̱m-jita̍m | dhanā̍nām |
śaṁsa̍ | ma̱hām | indra̍m | yasmi̍n | viśvā̍ḥ | ā | kṛ̱ṣṭaya̍ḥ | so̱ma̱-pāḥ | kāma̍m | avya̍n |
yam | su̱-kratu̍m | dhi̱ṣaṇe̱ iti̍ | vi̱bhva̱-ta̱ṣṭam | gha̱nam | vṛ̱trāṇā̍m | ja̱naya̍nta | de̱vāḥ |
yam | nu | naki̍ḥ | pṛta̍nāsu | sva̱-rāja̍m | dvi̱tā | tara̍ti | nṛ-ta̍mam | ha̱ri̱-sthām |
i̱na-ta̍maḥ | satva̍-bhiḥ | yaḥ | ha̱ | śū̱ṣaiḥ | pṛ̱thu̱-jrayā̍ḥ | a̱mi̱nā̱t | āyu̍ḥ | dasyo̍ḥ |
sa̱ha-vā̍ | pṛ̱t-su | ta̱raṇi̍ḥ | na | arvā̍ | vi̱-ā̱na̱śiḥ | roda̍sī̱ iti̍ | me̱hanā̍-vān |
bhaga̍ḥ | na | kā̱re | havya̍ḥ | ma̱tī̱nām | pi̱tā-i̍va | cāru̍ḥ | su̱-hava̍ḥ | va̱ya̱ḥ-dhāḥ |
dha̱rtā | di̱vaḥ | raja̍saḥ | pṛ̱ṣṭaḥ | ū̱rdhvaḥ | ratha̍ḥ | na | vā̱yuḥ | vasu̍-bhiḥ | ni̱yutvā̍n |
kṣa̱pām | va̱stā | ja̱ni̱tā | sūrya̍sya | vi-bha̍ktā | bhā̱gam | dhi̱ṣaṇā̍-iva | vāja̍m |
śu̱nam | hu̱ve̱ma̱ | ma̱gha-vā̍nam | indra̍m | a̱smin | bhare̍ | nṛ-ta̍mam | vāja̍-sātau |
śṛ̱ṇvanta̍m | u̱gram | ū̱taye̍ | sa̱mat-su̍ | ghnanta̍m | vṛ̱trāṇi̍ | sa̱m-jita̍m | dhanā̍nām |
indra̍ḥ | svāhā̍ | pi̱ba̱tu̱ | yasya̍ | soma̍ḥ | ā̱-gatya̍ | tumra̍ḥ | vṛ̱ṣa̱bhaḥ | ma̱rutvā̍n |
ā | u̱ru̱-vyacā̍ḥ | pṛ̱ṇa̱tā̱m | e̱bhiḥ | annai̍ḥ | ā | a̱sya̱ | ha̱viḥ | ta̱nva̍ḥ | kāma̍m | ṛ̱dhyā̱ḥ |
ā | te̱ | sa̱pa̱ryū iti̍ | ja̱vase̍ | yu̱na̱jmi̱ | yayo̍ḥ | anu̍ | pra̱-diva̍ḥ | śru̱ṣṭim | āva̍ḥ |
i̱ha | tvā̱ | dhe̱yu̱ḥ | hara̍yaḥ | su̱-śi̱pra̱ | piba̍ | tu | a̱sya | su-su̍tasya | cāro̍ḥ |
gobhi̍ḥ | mi̱mi̱kṣum | da̱dhi̱re̱ | su̱-pā̱ram | indra̍m | jyaiṣṭhyā̍ya | dhāya̍se | gṛ̱ṇā̱nāḥ |
ma̱ndā̱naḥ | soma̍m | pa̱pi̱-vān | ṛ̱jī̱ṣi̱n | sam | a̱smabhya̍m | pu̱ru̱dhā | gāḥ | i̱ṣa̱ṇya̱ |
i̱mam | kāma̍m | ma̱nda̱ya̱ | go-bhi̍ḥ | aśvai̍ḥ | ca̱ndra-va̍tā | rādha̍sā | pa̱pratha̍ḥ | ca̱ |
sva̱ḥ-yava̍ḥ | ma̱ti-bhi̍ḥ | tubhya̍m | viprā̍ḥ | indrā̍ya | vāha̍ḥ | ku̱śi̱kāsa̍ḥ | a̱kra̱n |
śu̱nam | hu̱ve̱ma̱ | ma̱gha-vā̍nam | indra̍m | a̱smin | bhare̍ | nṛ-ta̍mam | vāja̍-sātau |
śṛ̱ṇvanta̍m | u̱gram | ū̱taye̍ | sa̱mat-su̍ | ghnanta̍m | vṛ̱trāṇi̍ | sa̱m-jita̍m | dhanā̍nām |
ca̱rṣa̱ṇi̱-dhṛta̍m | ma̱gha-vā̍nam | u̱kthya̍m | indra̍m | gira̍ḥ | bṛ̱ha̱tīḥ | a̱bhi | a̱nū̱ṣa̱ta̱ |
va̱vṛ̱dhā̱nam | pu̱ru̱-hū̱tam | su̱vṛ̱kti-bhi̍ḥ | ama̍rtyam | jara̍māṇam | di̱ve-di̍ve |
śa̱ta-kra̍tum | a̱rṇa̱vam | śā̱kina̍m | nara̍m | gira̍ḥ | me̱ | indra̍m | upa̍ | ya̱nti̱ | vi̱śvata̍ḥ |
vā̱ja̱-sani̍m | pū̱ḥ-bhida̍m | tūrṇi̍m | a̱p-tura̍m | dhā̱ma̱-sāca̍m | a̱bhi̱-sāca̍m | sva̱ḥ-vida̍m |
ā̱-ka̱re | vaso̍ḥ | ja̱ri̱tā | pa̱na̱sya̱te̱ | a̱ne̱hasa̍ḥ | stubha̍ḥ | indra̍ḥ | du̱va̱sya̱ti̱ |
vi̱vasva̍taḥ | sada̍ne | ā | hi | pi̱pri̱ye | sa̱trā̱-saha̍m | a̱bhi̱mā̱ti̱-hana̍m | stu̱hi̱ |
nṛ̱ṇām | ū̱m̐ iti̍ | tvā̱ | nṛ-ta̍mam | gī̱ḥ-bhiḥ | u̱kthaiḥ | a̱bhi | pra | vī̱ram | a̱rca̱ta̱ | sa̱-bādha̍ḥ |
sam | saha̍se | pu̱ru̱-mā̱yaḥ | ji̱hī̱te̱ | nama̍ḥ | a̱sya̱ | pra̱-diva̍ḥ | eka̍ḥ | ī̱śe̱ |
pū̱rvīḥ | a̱sya̱ | ni̱ḥ-sidha̍ḥ | martye̍ṣu | pu̱ru | vasū̍ni | pṛ̱thi̱vī | bi̱bha̱rti̱ |
indrā̍ya | dyāva̍ḥ | oṣa̍dhīḥ | u̱ta | āpa̍ḥ | ra̱yim | ra̱kṣa̱nti̱ | jī̱raya̍ḥ | vanā̍ni |
tubhya̍m | brahmā̍ṇi | gira̍ḥ | i̱ndra̱ | tubhya̍m | sa̱trā | da̱dhi̱re̱ | ha̱ri̱-va̱ḥ | ju̱ṣasva̍ |
bo̱dhi | ā̱piḥ | ava̍saḥ | nūta̍nasya | sakhe̍ | va̱so̱ iti̍ | ja̱ri̱tṛ-bhya̍ḥ | vaya̍ḥ | dhā̱ḥ |
indra̍ | ma̱ru̱tva̱ḥ | i̱ha | pā̱hi̱ | soma̍m | yathā̍ | śā̱ryā̱te | api̍baḥ | su̱tasya̍ |
tava̍ | pra-nī̍tī | tava̍ | śū̱ra̱ | śarma̍n | ā | vi̱vā̱sa̱nti̱ | ka̱vaya̍ḥ | su̱-ya̱jñāḥ |
saḥ | vā̱va̱śā̱naḥ | i̱ha | pā̱hi̱ | soma̍m | ma̱rut-bhi̍ḥ | i̱ndra̱ | sakhi̍-bhiḥ | su̱tam | na̱ḥ |
jā̱tam | yat | tvā̱ | pari̍ | de̱vāḥ | abhū̍ṣan | ma̱he | bharā̍ya | pu̱ru̱-hū̱ta̱ | viśve̍ |
a̱p-tūrye̍ | ma̱ru̱ta̱ḥ | ā̱piḥ | e̱ṣaḥ | ama̍ndan | indra̍m | anu̍ | dāti̍-vārāḥ |
tebhi̍ḥ | sā̱kam | pi̱ba̱tu̱ | vṛ̱tra̱-khā̱daḥ | su̱tam | soma̍m | dā̱śuṣa̍ḥ | sve | sa̱dha-sthe̍ |
i̱dam | hi | anu̍ | oja̍sā | su̱tam | rā̱dhā̱nā̱m | pa̱te̱ |
piba̍ | tu | a̱sya | gi̱rva̱ṇa̱ḥ |
yaḥ | te̱ | anu̍ | sva̱dhām | asa̍t | su̱te | ni | ya̱ccha̱ | ta̱nva̍m |
saḥ | tvā̱ | ma̱ma̱ttu̱ | so̱myam |
pra | te̱ | a̱śno̱tu̱ | ku̱kṣyoḥ | pra | i̱ndra̱ | brahma̍ṇā | śira̍ḥ |
pra | bā̱hū iti̍ | śū̱ra̱ | rādha̍se |
dhā̱nā-va̍ntam | ka̱ra̱mbhiṇa̍m | a̱pū̱pa-va̍ntam | u̱kthina̍m |
indra̍ | prā̱taḥ | ju̱ṣa̱sva̱ | na̱ḥ |
pu̱ro̱ḻāśa̍m | pa̱ca̱tya̍m | ju̱ṣasva̍ | i̱ndra̱ | ā | gu̱ra̱sva̱ | ca̱ |
tubhya̍m | ha̱vyāni̍ | si̱sra̱te̱ |
pu̱ro̱ḻāśa̍m | ca̱ | na̱ḥ | ghasa̍ḥ | jo̱ṣayā̍se | gira̍ḥ | ca̱ | na̱ḥ |
va̱dhū̱yuḥ-i̍va | yoṣa̍ṇām |
pu̱ro̱ḻāśa̍m | sa̱na̱-śru̱ta̱ | prā̱ta̱ḥ-sā̱ve | ju̱ṣa̱sva̱ | na̱ḥ |
indra̍ | kratu̍ḥ | hi | te̱ | bṛ̱han |
mādhya̍ṁdinasya | sava̍nasya | dhā̱nāḥ | pu̱ro̱ḻāśa̍m | i̱ndra̱ | kṛ̱ṣva̱ | i̱ha | cāru̍m |
pra | yat | sto̱tā | ja̱ri̱tā | tūrṇi̍-arthaḥ | vṛ̱ṣa̱-yamā̍ṇaḥ | upa̍ | gī̱ḥ-bhiḥ | īṭṭe̍ |
tṛ̱tīye̍ | dhā̱nāḥ | sava̍ne | pu̱ru̱-stu̱ta̱ | pu̱ro̱ḻāśa̍m | ā-hu̍tam | ma̱ma̱ha̱sva̱ | na̱ḥ |
ṛ̱bhu̱-manta̍m | vāja̍-vantam | tvā̱ | ka̱ve̱ | praya̍svantaḥ | upa̍ | śi̱kṣe̱ma̱ | dhī̱ti-bhi̍ḥ |
pū̱ṣa̱ṇ-vate̍ | te̱ | ca̱kṛ̱ma̱ | ka̱ra̱mbham | hari̍-vate | hari̍-aśvāya | dhā̱nāḥ |
a̱pū̱pam | a̱ddhi̱ | sa-ga̍ṇaḥ | ma̱rut-bhi̍ḥ | soma̍m | pi̱ba̱ | vṛ̱tra̱-hā | śū̱ra̱ | vi̱dvān |
prati̍ | dhā̱nāḥ | bha̱ra̱ta̱ | tūya̍m | a̱smai̱ | pu̱ro̱ḻāśa̍m | vī̱ra-ta̍māya | nṛ̱ṇām |
di̱ve-di̍ve | sa̱-dṛśī̍ḥ | i̱ndra̱ | tubhya̍m | vardha̍ntu | tvā̱ | so̱ma̱-peyā̍ya | dhṛ̱ṣṇo̱ iti̍ |
indrā̍parvatā | bṛ̱ha̱tā | rathe̍na | vā̱mīḥ | iṣa̍ḥ | ā | va̱ha̱ta̱m | su̱-vīrā̍ḥ |
vī̱tam | ha̱vyāni̍ | a̱dhva̱reṣu̍ | de̱vā̱ | vardhe̍thām | gī̱ḥ-bhiḥ | iḻa̍yā | mada̍ntā |
tiṣṭha̍ | su | ka̱m | ma̱gha̱-va̱n | mā | parā̍ | gā̱ḥ | soma̍sya | nu | tvā̱ | su-su̍tasya | ya̱kṣi̱ |
pi̱tuḥ | na | pu̱traḥ | sica̍m | ā | ra̱bhe̱ | te̱ | indra̍ | svādi̍ṣṭhayā | gi̱rā | śa̱cī̱-va̱ḥ |
śaṁsā̍va | a̱dhva̱ryo̱ iti̍ | prati̍ | me̱ | gṛ̱ṇī̱hi̱ | indrā̍ya | vāha̍ḥ | kṛ̱ṇa̱vā̱va̱ | juṣṭa̍m |
ā | i̱dam | ba̱rhiḥ | yaja̍mānasya | sī̱da̱ | atha̍ | ca̱ | bhū̱t | u̱ktham | indrā̍ya | śa̱stam |
jā̱yā | it | asta̍m | ma̱gha̱-va̱n | sā | it | ū̱m̐ iti̍ | yoni̍ḥ | tat | it | tvā̱ | yu̱ktāḥ | hara̍yaḥ | va̱ha̱ntu̱ |
ya̱dā | ka̱dā | ca̱ | su̱navā̍ma | soma̍m | a̱gniḥ | tvā̱ | dū̱taḥ | dha̱nvā̱ti̱ | accha̍ |
parā̍ | yā̱hi̱ | ma̱gha̱-va̱n | ā | ca̱ | yā̱hi̱ | indra̍ | bhrā̱ta̱ḥ | u̱bha̱yatra̍ | te̱ | artha̍m |
yatra̍ | ratha̍sya | bṛ̱ha̱taḥ | ni̱-dhāna̍m | vi̱-moca̍nam | vā̱jina̍ḥ | rāsa̍bhasya |
apā̍ḥ | soma̍m | asta̍m | i̱ndra̱ | pra | yā̱hi̱ | ka̱lyā̱ṇīḥ | jā̱yā | su̱-raṇa̍m | gṛ̱he | te̱ |
yatra̍ | ratha̍sya | bṛ̱ha̱taḥ | ni̱-dhāna̍m | vi̱-moca̍nam | vā̱jina̍ḥ | dakṣi̍ṇā-vat |
i̱me | bho̱jāḥ | aṅgi̍rasaḥ | vi-rū̍pāḥ | di̱vaḥ | pu̱trāsa̍ḥ | asu̍rasya | vī̱rāḥ |
vi̱śvāmi̍trāya | dada̍taḥ | ma̱ghāni̍ | sa̱ha̱sra̱-sā̱ve | pra | ti̱ra̱nte̱ | āyu̍ḥ |
rū̱pam-rū̍pam | ma̱gha-vā̍ | bo̱bha̱vī̱ti̱ | mā̱yāḥ | kṛ̱ṇvā̱naḥ | ta̱nva̍m | pari̍ | svām |
triḥ | yat | di̱vaḥ | pari̍ | mu̱hū̱rtam | ā | agā̍t | svaiḥ | mantrai̍ḥ | anṛ̍tu-pāḥ | ṛ̱ta-vā̍ |
ma̱hān | ṛṣi̍ḥ | de̱va̱-jāḥ | de̱va-jū̍taḥ | asta̍bhnāt | sindhu̍m | a̱rṇa̱vam | nṛ̱-cakṣā̍ḥ |
vi̱śvāmi̍traḥ | yat | ava̍hat | su̱-dāsa̍m | apri̍yāyata | ku̱śi̱kebhi̍ḥ | indra̍ḥ |
ha̱ṁsāḥ-i̍va | kṛ̱ṇu̱tha̱ | śloka̍m | adri̍-bhiḥ | mada̍ntaḥ | gī̱ḥ-bhiḥ | a̱dhva̱re | su̱te | sacā̍ |
de̱vebhi̍ḥ | vi̱prā̱ḥ | ṛ̱ṣa̱ya̱ḥ | nṛ̱-ca̱kṣa̱sa̱ḥ | vi | pi̱ba̱dhva̱m | ku̱śi̱kā̱ḥ | so̱myam | madhu̍ |
upa̍ | pra | i̱ta̱ | ku̱śi̱kā̱ḥ | ce̱taya̍dhvam | aśva̍m | rā̱ye | pra | mu̱ñca̱ta̱ | su̱-dāsa̍ḥ |
rājā̍ | vṛ̱tram | ja̱ṅgha̱na̱t | prāk | apā̍k | uda̍k | atha̍ | ya̱jā̱te̱ | vare̍ | ā | pṛ̱thi̱vyāḥ |
yaḥ | i̱me iti̍ | roda̍sī̱ iti̍ | u̱bhe iti̍ | a̱ham | indra̍m | atu̍stavam |
vi̱śvāmi̍trasya | ra̱kṣa̱ti̱ | brahma̍ | i̱dam | bhāra̍tam | jana̍m |
vi̱śvāmi̍trāḥ | a̱rā̱sa̱ta̱ | brahma̍ | indrā̍ya | va̱jriṇe̍ |
kara̍t | it | na̱ḥ | su̱-rādha̍saḥ |
kim | te̱ | kṛ̱ṇva̱nti̱ | kīka̍ṭeṣu | gāva̍ḥ | na | ā̱-śira̍n | du̱hre | na | ta̱pa̱nti̱ | gha̱rmam |
ā | na̱ḥ | bha̱ra̱ | pra-ma̍gandasya | veda̍ḥ | nai̱cā̱-śā̱kham | ma̱gha̱-va̱n | ra̱ndha̱ya̱ | na̱ḥ |
sa̱sa̱rpa̱rīḥ | ama̍tim | bādha̍mānā | bṛ̱hat | mi̱mā̱ya̱ | ja̱mada̍gni-dattā |
ā | sūrya̍sya | du̱hi̱tā | ta̱tā̱na̱ | śrava̍ḥ | de̱veṣu̍ | a̱mṛta̍m | a̱ju̱ryam |
sa̱sa̱rpa̱rīḥ | a̱bha̱ra̱t | tūya̍m | e̱bhya̱ḥ | adhi̍ | śrava̍ḥ | pāñca̍-janyāsu | kṛ̱ṣṭiṣu̍ |
sā | pa̱kṣyā̍ | navya̍m | āyu̍ḥ | dadhā̍nā | yām | me̱ | pa̱la̱sti̱-ja̱ma̱da̱gnaya̍ḥ | da̱duḥ |
sthi̱rau | gāvau̍ | bha̱va̱tā̱m | vī̱ḻuḥ | akṣa̍ḥ | mā | ī̱ṣā | vi | va̱rhi̱ | mā | yu̱gam | vi | śā̱ri̱ |
indra̍ḥ | pā̱ta̱lye̱3̱̍ iti̍ | da̱da̱tā̱m | śarī̍toḥ | ari̍ṣṭa-neme | a̱bhi | na̱ḥ | sa̱ca̱sva̱ |
bala̍m | dhe̱hi̱ | ta̱nūṣu̍ | na̱ḥ | bala̍m | i̱ndra̱ | a̱na̱ḻut-su̍ | na̱ḥ |
bala̍m | to̱kāya̍ | tana̍yāya | jī̱vase̍ | tvam | hi | ba̱la̱-dāḥ | asi̍ |
a̱bhi | vya̱ya̱sva̱ | kha̱di̱rasya̍ | sāra̍m | oja̍ḥ | dhe̱hi̱ | spa̱nda̱ne | śi̱ṁśapā̍yām |
akṣa̍ | vī̱ḻo̱ iti̍ | vī̱ḻi̱ta̱ | vī̱ḻaya̍sva | mā | yāmā̍t | a̱smāt | ava̍ | jī̱hi̱pa̱ḥ | na̱ḥ |
a̱yam | a̱smān | vana̱spati̍ḥ | mā | ca̱ | hāḥ | mā | ca̱ | ri̱ri̱ṣa̱t |
sva̱sti | ā | gṛ̱hebhya̍ḥ | ā | a̱va̱-sai | ā | vi̱-moca̍nāt |
indra̍ | ū̱ti-bhi̍ḥ | ba̱hu̱lābhi̍ḥ | na̱ḥ | a̱dya | yā̱t-śre̱ṣṭhābhi̍ḥ | ma̱gha̱-va̱n | śū̱ra̱ | ji̱nva̱ |
yaḥ | na̱ḥ | dveṣṭi̍ | adha̍raḥ | saḥ | pa̱dī̱ṣṭa̱ | yam | ū̱m̐ iti̍ | dvi̱ṣmaḥ | tam | ū̱m̐ iti̍ | prā̱ṇaḥ | ja̱hā̱tu̱ |
pa̱ra̱śum | ci̱t | vi | ta̱pa̱ti̱ | śi̱mba̱lam | ci̱t | vi | vṛ̱śca̱ti̱ |
u̱khā | ci̱t | i̱ndra̱ | yeṣa̍ntī | pra-ya̍stā | phena̍m | a̱sya̱ti̱ |
na | sāya̍kasya | ci̱ki̱te̱ | ja̱nā̱sa̱ḥ | lo̱dham | na̱ya̱nti̱ | paśu̍ | manya̍mānāḥ |
na | avā̍jinam | vā̱jinā̍ | hā̱sa̱ya̱nti̱ | na | ga̱rda̱bham | pu̱raḥ | aśvā̍t | na̱ya̱nti̱ |
i̱me | i̱ndra̱ | bha̱ra̱tasya̍ | pu̱trāḥ | a̱pa̱-pi̱tvam | ci̱ki̱tu̱ḥ | na | pra̱-pi̱tvam |
hi̱nvanti̍ | aśva̍m | ara̍ṇam | na | nitya̍m | jyā̍-vājam | pari̍ | na̱ya̱nti̱ | ā̱jau |
i̱mam | ma̱he | vi̱da̱thyā̍ya | śū̱ṣam | śaśva̍t | kṛtva̍ḥ | īḍyā̍ya | pra | ja̱bhru̱ḥ |
śṛ̱ṇotu̍ | na̱ḥ | damye̍bhiḥ | anī̍kaiḥ | śṛ̱ṇotu̍ | a̱gniḥ | di̱vyaiḥ | aja̍sraḥ |
mahi̍ | ma̱he | di̱ve | a̱rca̱ | pṛ̱thi̱vyai | kāma̍ḥ | me̱ | i̱cchan | ca̱ra̱ti̱ | pra̱-jā̱nan |
yayo̍ḥ | ha̱ | stome̍ | vi̱dathe̍ṣu | de̱vāḥ | sa̱pa̱ryava̍ḥ | mā̱daya̍nte | sacā̍ | ā̱yoḥ |
yu̱voḥ | ṛ̱tam | ro̱da̱sī̱ iti̍ | sa̱tyam | a̱stu̱ | ma̱he | su | na̱ḥ | su̱-vi̱tāya̍ | pra | bhū̱ta̱m |
i̱dam | di̱ve | nama̍ḥ | a̱gne̱ | pṛ̱thi̱vyai | sa̱pa̱ryāmi̍ | praya̍sā | yāmi̍ | ratna̍m |
u̱to iti̍ | hi | vā̱m | pū̱rvyāḥ | ā̱-vi̱vi̱dre | ṛta̍varī̱ ityṛta̍-varī | ro̱da̱sī̱ iti̍ | sa̱tya̱-vāca̍ḥ |
nara̍ḥ | ci̱t | vā̱m | sa̱m-i̱the | śūra̍-sātau | va̱va̱ndi̱re | pṛ̱thi̱vi̱ | vevi̍dānāḥ |
kaḥ | a̱ddhā | ve̱da̱ | kaḥ | i̱ha | pra | vo̱ca̱t | de̱vān | accha̍ | pa̱thyā̍ | kā | sam | e̱ti̱ |
dadṛ̍śre | e̱ṣā̱m | a̱va̱mā | sadā̍ṁsi | pare̍ṣu | yā | guhye̍ṣu | vra̱teṣu̍ |
ka̱viḥ | nṛ̱-cakṣā̍ḥ | a̱bhi | sī̱m | a̱ca̱ṣṭa̱ | ṛ̱tasya̍ | yonā̍ | vighṛ̍te̱ iti̱ vi-ghṛ̍te | mada̍ntī̱ iti̍ |
nānā̍ | ca̱krā̱te̱ iti̍ | sada̍nam | yathā̍ | veḥ | sa̱mā̱nena̍ | kratu̍nā | sa̱ṁvi̱dā̱ne iti̍ sa̱m-vi̱dā̱ne |
sa̱mā̱nyā | viyu̍te̱ iti̱ vi-yu̍te | dū̱rea̍nte̱ iti̍ dū̱re-a̍nte | dhru̱ve | pa̱de | ta̱stha̱tu̱ḥ | jā̱ga̱rūke̱ iti̍ |
u̱ta | svasā̍rā | yu̱va̱tī iti̍ | bhava̍ntī̱ iti̍ | āt | ū̱m̐ iti̍ | bru̱vā̱te̱ iti̍ | mi̱thu̱nāni̍ | nāma̍ |
viśvā̍ | it | e̱te iti̍ | jani̍ma | sam | vi̱vi̱kta̱ḥ | ma̱haḥ | de̱vān | bibhra̍tī̱ iti̍ | na | vya̱the̱te̱ iti̍ |
eja̍t | dhru̱vam | pa̱tya̱te̱ | viśva̍m | eka̍m | cara̍t | pa̱ta̱tri | viṣu̍ṇam | vi | jā̱tam |
sanā̍ | pu̱rā̱ṇam | adhi̍ | e̱mi̱ | ā̱rāt | ma̱haḥ | pi̱tuḥ | ja̱ni̱tuḥ | jā̱mi | tat | na̱ḥ |
de̱vāsa̍ḥ | yatra̍ | pa̱ni̱tāra̍ḥ | evai̍ḥ | u̱rau | pa̱thi | vi-u̍te | ta̱sthuḥ | a̱ntariti̍ |
i̱mam | stoma̍m | ro̱da̱sī̱ iti̍ | pra | bra̱vī̱mi̱ | ṛ̱dū̱darā̍ḥ | śṛ̱ṇa̱va̱n | a̱gni̱-ji̱hvāḥ |
mi̱traḥ | sa̱m-rāja̍ḥ | varu̍ṇaḥ | yuvā̍naḥ | ā̱di̱tyāsa̍ḥ | ka̱vaya̍ḥ | pa̱pra̱thā̱nāḥ |
hira̍ṇya-pāṇiḥ | sa̱vi̱tā | su̱-ji̱hvaḥ | triḥ | ā | di̱vaḥ | vi̱dathe̍ | patya̍mānaḥ |
de̱veṣu̍ | ca̱ | sa̱vi̱ta̱riti̍ | śloka̍m | aśre̍ḥ | āt | a̱smabhya̍m | ā | su̱va̱ | sa̱rva-tā̍tim |
su̱-kṛt | su̱-pā̱ṇiḥ | sva-vā̍n | ṛ̱ta-vā̍ | de̱vaḥ | tvaṣṭā̍ | ava̍se | tāni̍ | na̱ḥ | dhā̱t |
pū̱ṣa̱ṇ-vanta̍ḥ | ṛ̱bha̱va̱ḥ | mā̱da̱ya̱dhva̱m | ū̱rdhva-grā̍vāṇaḥ | a̱dhva̱ram | a̱ta̱ṣṭa̱ |
vi̱dyut-ra̍thāḥ | ma̱ruta̍ḥ | ṛ̱ṣṭi̱-manta̍ḥ | di̱vaḥ | maryā̍ḥ | ṛ̱ta-jā̍tāḥ | a̱yāsa̍ḥ |
sara̍svatī | śṛ̱ṇa̱va̱n | ya̱jñiyā̍saḥ | dhāta̍ | ra̱yim | sa̱ha-vī̍ram | tu̱rā̱sa̱ḥ |
viṣṇu̍m | stomā̍saḥ | pu̱ru̱-da̱smam | a̱rkāḥ | bhaga̍sya-iva | kā̱riṇa̍ḥ | yāma̍ni | gma̱n |
u̱ru̱-kra̱maḥ | ka̱ku̱haḥ | yasya̍ | pū̱rvīḥ | na | ma̱rdha̱nti̱ | yu̱va̱taya̍ḥ | jani̍trīḥ |
indra̍ḥ | viśvai̍ḥ | vī̱ryai̍ḥ | patya̍mānaḥ | u̱bhe iti̍ | ā | pa̱prau̱ | roda̍sī̱ iti̍ | ma̱hi̱-tvā |
pu̱ra̱m-da̱raḥ | vṛ̱tra̱-hā | dhṛ̱ṣṇu-se̍naḥ | sa̱m-gṛbhya̍ | na̱ḥ | ā | bha̱ra̱ | bhūri̍ | pa̱śvaḥ |
nāsa̍tyā | me̱ | pi̱tarā̍ | ba̱ndhu̱-pṛcchā̍ | sa̱-jā̱tya̍m | a̱śvino̍ḥ | cāru̍ | nāma̍ |
yu̱vam | hi | sthaḥ | ra̱yi̱-dau | na̱ḥ | ra̱yī̱ṇām | dā̱tram | ra̱kṣe̱the̱ iti̍ | aka̍vaiḥ | ada̍bdhā |
ma̱hat | tat | va̱ḥ | ka̱va̱ya̱ḥ | cāru̍ | nāma̍ | yat | ha̱ | de̱vā̱ḥ | bhava̍tha | viśve̍ | indre̍ |
sakhā̍ | ṛ̱bhu-bhi̍ḥ | pu̱ru̱-hū̱ta̱ | pri̱yebhi̍ḥ | i̱mām | dhiya̍m | sā̱taye̍ | ta̱kṣa̱ta̱ | na̱ḥ |
a̱rya̱mā | na̱ḥ | adi̍tiḥ | ya̱jñiyā̍saḥ | ada̍bdhāni | varu̍ṇasya | vra̱tāni̍ |
yu̱yota̍ | na̱ḥ | a̱na̱pa̱tyāni̍ | ganto̍ḥ | pra̱jā-vā̍n | na̱ḥ | pa̱śu̱-mān | a̱stu̱ | gā̱tuḥ |
de̱vānā̍m | dū̱taḥ | pu̱ru̱dha | pra-sū̍taḥ | anā̍gān | na̱ḥ | vo̱ca̱tu̱ | sa̱rva-tā̍tā |
śṛ̱ṇotu̍ | na̱ḥ | pṛ̱thi̱vī | dyauḥ | u̱ta | āpa̍ḥ | sūrya̍ḥ | nakṣa̍traiḥ | u̱ru | a̱ntari̍kṣam |
śṛ̱ṇvantu̍ | na̱ḥ | vṛṣa̍ṇaḥ | parva̍tāsaḥ | dhru̱va-kṣe̍māsaḥ | iḻa̍yā | mada̍ntaḥ |
ā̱di̱tyaiḥ | na̱ḥ | adi̍tiḥ | śṛ̱ṇo̱tu̱ | yaccha̍ntu | na̱ḥ | ma̱ruta̍ḥ | śarma̍ | bha̱dram |
sadā̍ | su̱-gaḥ | pi̱tu̱-mān | a̱stu̱ | panthā̍ | madhvā̍ | de̱vā̱ḥ | oṣa̍dhīḥ | sam | pi̱pṛ̱kta̱ |
bhaga̍ḥ | me̱ | a̱gne̱ | sa̱khye | na | mṛ̱dhyā̱ḥ | ut | rā̱yaḥ | a̱śyā̱m | sada̍nam | pu̱ru̱-kṣoḥ |
svada̍sva | ha̱vyā | sam | iṣa̍ḥ | di̱dī̱hi̱ | a̱sma̱drya̍k | sam | mi̱mī̱hi̱ | śravā̍ṁsi |
viśvā̍n | a̱gne̱ | pṛ̱t-su | tān | je̱ṣi̱ | śatrū̍n | ahā̍ | viśvā̍ | su̱-manā̍ḥ | dī̱di̱hi̱ | na̱ḥ |
u̱ṣasa̍ḥ | pūrvā̍ḥ | adha̍ | yat | vi̱-ū̱ṣuḥ | ma̱hat | vi | ja̱jñe̱ | a̱kṣara̍m | pa̱de | goḥ |
vra̱tā | de̱vānā̍m | upa̍ | nu | pra̱-bhūṣa̍n | ma̱hat | de̱vānā̍m | a̱su̱ra̱-tvam | eka̍m |
mo iti̍ | su | na̱ḥ | atra̍ | ju̱hu̱ra̱nta̱ | de̱vāḥ | mā | pūrve̍ | a̱gne̱ | pi̱tara̍ḥ | pa̱da̱-jñāḥ |
pu̱rā̱ṇyoḥ | sadma̍noḥ | ke̱tuḥ | a̱ntaḥ | ma̱hat | de̱vānā̍m | a̱su̱ra̱-tvam | eka̍m |
vi | me̱ | pu̱ru̱-trā | pa̱ta̱ya̱nti̱ | kāmā̍ḥ | śami̍ | accha̍ | dī̱dye̱ | pū̱rvyāṇi̍ |
sam-i̍ddhe | a̱gnau | ṛ̱tam | it | va̱de̱ma̱ | ma̱hat | de̱vānā̍m | a̱su̱ra̱-tvam | eka̍m |
sa̱mā̱naḥ | rājā̍ | vi-bhṛ̍taḥ | pu̱ru̱-trā | śaye̍ | śa̱yāsu̍ | pra-yu̍taḥ | vanā̍ | anu̍ |
a̱nyā | va̱tsam | bhara̍ti | kṣeti̍ | mā̱tā | ma̱hat | de̱vānā̍m | a̱su̱ra̱-tvam | eka̍m |
ā̱-kṣit | pūrvā̍su | apa̍rāḥ | a̱nū̱rut | sa̱dyaḥ | jā̱tāsu̍ | taru̍ṇīṣu | a̱ntariti̍ |
a̱ntaḥ-va̍tīḥ | su̱va̱te̱ | apra̍-vītāḥ | ma̱hat | de̱vānā̍m | a̱su̱ra̱-tvam | eka̍m |
śa̱yuḥ | pa̱rastā̍t | adha̍ | nu | dvi̱-mā̱tā | a̱ba̱ndha̱naḥ | ca̱ra̱ti̱ | va̱tsaḥ | eka̍ḥ |
mi̱trasya̍ | tā | varu̍ṇasya | vra̱tāni̍ | ma̱hat | de̱vānā̍m | a̱su̱ra̱-tvam | eka̍m |
dvi̱-mā̱tā | hotā̍ | vi̱dathe̍ṣu | sa̱m-rāṭ | anu̍ | agra̍m | cara̍ti | kṣeti̍ | bu̱dhnaḥ |
pra | raṇyā̍ni | ra̱ṇya̱-vāca̍ḥ | bha̱ra̱nte̱ | ma̱hat | de̱vānā̍m | a̱su̱ra̱-tvam | eka̍m |
śūra̍sya-iva | yudhya̍taḥ | a̱nta̱masya̍ | pra̱tī̱cīna̍m | da̱dṛ̱śe̱ | viśva̍m | ā̱-yat |
a̱ntaḥ | ma̱tiḥ | ca̱ra̱ti̱ | ni̱ḥ-sidha̍m | goḥ | ma̱hat | de̱vānā̍m | a̱su̱ra̱-tvam | eka̍m |
ni | ve̱ve̱ti̱ | pa̱li̱taḥ | dū̱taḥ | ā̱su̱ | a̱ntaḥ | ma̱hān | ca̱ra̱ti̱ | ro̱ca̱nena̍ |
vapū̍ṁṣi | bibhra̍t | a̱bhi | na̱ḥ | vi | ca̱ṣṭe̱ | ma̱hat | de̱vānā̍m | a̱su̱ra̱-tvam | eka̍m |
viṣṇu̍ḥ | go̱pāḥ | pa̱ra̱mam | pā̱ti̱ | pātha̍ḥ | pri̱yā | dhāmā̍ni | a̱mṛtā̍ | dadhā̍naḥ |
a̱gniḥ | tā | viśvā̍ | bhuva̍nāni | ve̱da̱ | ma̱hat | de̱vānā̍m | a̱su̱ra̱-tvam | eka̍m |
nānā̍ | ca̱krā̱te̱ iti̍ | ya̱myā̍ | vapū̍ṁṣi | tayo̍ḥ | a̱nyat | roca̍te | kṛ̱ṣṇam | a̱nyat |
śyāvī̍ | ca̱ | yat | aru̍ṣī | ca̱ | svasā̍rau | ma̱hat | de̱vānā̍m | a̱su̱ra̱-tvam | eka̍m |
mā̱tā | ca̱ | yatra̍ | du̱hi̱tā | ca̱ | dhe̱nū iti̍ | sa̱ba̱rdughe̱ iti̍ sa̱ba̱ḥ-dughe̍ | dhā̱paye̍te̱ iti̍ | sa̱mī̱cī iti̍ sa̱m-ī̱cī |
ṛ̱tasya̍ | te̱ iti̍ | sada̍si | ī̱ḻe̱ | a̱ntaḥ | ma̱hat | de̱vānā̍m | a̱su̱ra̱-tvam | eka̍m |
a̱nyasyā̍ḥ | va̱tsam | ri̱ha̱tī | mi̱mā̱ya̱ | kayā̍ | bhu̱vā | ni | da̱dhe̱ | dhe̱nuḥ | ūdha̍ḥ |
ṛ̱tasya̍ | sā | paya̍sā | a̱pi̱nva̱ta̱ | iḻā̍ | ma̱hat | de̱vānā̍m | a̱su̱ra̱-tvam | eka̍m |
padyā̍ | va̱ste̱ | pu̱ru̱-rūpā̍ | vapū̍ṁṣi | ū̱rdhvā | ta̱sthau̱ | tri̱-avi̍m | reri̍hāṇā |
ṛ̱tasya̍ | sadma̍ | vi | ca̱rā̱mi̱ | vi̱dvān | ma̱hat | de̱vānā̍m | a̱su̱ra̱-tvam | eka̍m |
pa̱de i̱veti̍ pa̱de-i̍va | nihi̍te̱ iti̱ ni-hi̍te | da̱sme | a̱ntariti̍ | tayo̍ḥ | a̱nyat | guhya̍m | ā̱viḥ | a̱nyat |
sa̱dhrī̱cī̱nā | pa̱thyā̍ | sā | viṣū̍cī | ma̱hat | de̱vānā̍m | a̱su̱ra̱-tvam | eka̍m |
ā | dhe̱nava̍ḥ | dhu̱na̱ya̱ntā̱m | aśi̍śvīḥ | sa̱ba̱ḥ-dughā̍ḥ | śa̱śa̱yāḥ | apra̍-dugdhāḥ |
navyā̍ḥ-navyāḥ | yu̱va̱taya̍ḥ | bhava̍ntīḥ | ma̱hat | de̱vānā̍m | a̱su̱ra̱-tvam | eka̍m |
yat | a̱nyāsu̍ | vṛ̱ṣa̱bhaḥ | rora̍vīti | saḥ | a̱nyasmi̍n | yū̱the | ni | da̱dhā̱ti̱ | reta̍ḥ |
saḥ | hi | kṣapā̍-vān | saḥ | bhaga̍ḥ | saḥ | rājā̍ | ma̱hat | de̱vānā̍m | a̱su̱ra̱-tvam | eka̍m |
vī̱rasya̍ | nu | su̱-aśvya̍m | ja̱nā̱sa̱ḥ | pra | nu | vo̱cā̱ma̱ | vi̱duḥ | a̱sya̱ | de̱vāḥ |
ṣo̱ḻhā | yu̱ktāḥ | pañca̍-pañca | ā | va̱ha̱nti̱ | ma̱hat | de̱vānā̍m | a̱su̱ra̱-tvam | eka̍m |
de̱vaḥ | tvaṣṭā̍ | sa̱vi̱tā | vi̱śva-rū̍paḥ | pu̱poṣa̍ | pra̱-jāḥ | pu̱ru̱dhā | ja̱jā̱na̱ |
i̱mā | ca̱ | viśvā̍ | bhuva̍nāni | a̱sya̱ | ma̱hat | de̱vānā̍m | a̱su̱ra̱-tvam | eka̍m |
ma̱hī iti̍ | sam | ai̱ra̱t | ca̱mvā̍ | sa̱mī̱cī iti̍ sa̱m-ī̱cī | u̱bhe iti̍ | te iti̍ | a̱sya̱ | vasu̍nā | nyṛ̍ṣṭe̱ iti̱ ni-ṛ̍ṣṭe |
śṛ̱ṇve | vī̱raḥ | vi̱ndamā̍naḥ | vasū̍ni | ma̱hat | de̱vānā̍m | a̱su̱ra̱-tvam | eka̍m |
i̱mām | ca̱ | na̱ḥ | pṛ̱thi̱vīm | vi̱śva-dhā̍yāḥ | upa̍ | kṣe̱ti̱ | hi̱ta-mi̍traḥ | na | rājā̍ |
pu̱ra̱ḥ-sada̍ḥ | śa̱rma̱-sada̍ḥ | na | vī̱rāḥ | ma̱hat | de̱vānā̍m | a̱su̱ra̱-tvam | eka̍m |
ni̱ḥ-sidhva̍rīḥ | te̱ | oṣa̍dhīḥ | u̱ta | āpa̍ḥ | ra̱yim | te̱ | i̱ndra̱ | pṛ̱thi̱vī | bi̱bha̱rti̱ |
sakhā̍yaḥ | te̱ | vā̱ma̱-bhāja̍ḥ | syā̱ma̱ | ma̱hat | de̱vānā̍m | a̱su̱ra̱-tvam | eka̍m |
na | tā | mi̱na̱nti̱ | mā̱yina̍ḥ | na | dhīrā̍ḥ | vra̱tā | de̱vānā̍m | pra̱tha̱mā | dhru̱vāṇi̍ |
na | roda̍sī̱ iti̍ | a̱druhā̍ | ve̱dyābhi̍ḥ | na | parva̍tāḥ | ni̱-name̍ | ta̱sthi̱-vāṁsa̍ḥ |
ṣaṭ | bhā̱rān | eka̍ḥ | aca̍ran | bi̱bha̱rti̱ | ṛ̱tam | varṣi̍ṣṭham | upa̍ | gāva̍ḥ | ā | a̱gu̱ḥ |
ti̱sraḥ | ma̱hīḥ | upa̍rāḥ | ta̱sthu̱ḥ | atyā̍ḥ | guhā̍ | dve iti̍ | nihi̍te̱ iti̱ ni-hi̍te | darśi̍ | ekā̍ |
tri̱-pā̱ja̱syaḥ | vṛ̱ṣa̱bhaḥ | vi̱śva-rū̍paḥ | u̱ta | tri̱-u̱dhā | pu̱ru̱dha | pra̱jā-vā̍n |
tri̱-a̱nī̱kaḥ | pa̱tya̱te̱ | māhi̍na-vā̱n | saḥ | re̱ta̱ḥ-dhāḥ | vṛ̱ṣa̱bhaḥ | śaśva̍tīnām |
a̱bhīke̍ | ā̱sā̱m | pa̱da̱-vīḥ | a̱bo̱dhi̱ | ā̱di̱tyānā̍m | a̱hve̱ | cāru̍ | nāma̍ |
āpa̍ḥ | ci̱t | a̱smai̱ | a̱ra̱ma̱nta̱ | de̱vīḥ | pṛtha̍k | vraja̍ntīḥ | pari̍ | sī̱m | a̱vṛ̱ñja̱n |
trī | sa̱dha-sthā̍ | si̱ndha̱va̱ḥ | triḥ | ka̱vī̱nām | u̱ta | tri̱-mā̱tā | vi̱dathe̍ṣu | sa̱m-rāṭ |
ṛ̱ta-va̍rīḥ | yoṣa̍ṇāḥ | ti̱sraḥ | apyā̍ḥ | triḥ | ā | di̱vaḥ | vi̱dathe̍ | patya̍mānāḥ |
triḥ | ā | di̱vaḥ | sa̱vi̱ta̱ḥ | vāryā̍ṇi | di̱ve-di̍ve | ā | su̱va̱ | triḥ | na̱ḥ | ahna̍ḥ |
tri̱-dhātu̍ | rā̱yaḥ | ā | su̱va̱ | vasū̍ni | bhaga̍ | trā̱ta̱ḥ | dhi̱ṣa̱ṇe̱ | sā̱taye̍ | dhā̱ḥ |
triḥ | ā | di̱vaḥ | sa̱vi̱tā | so̱sa̱vī̱ti̱ | rājā̍nā | mi̱trāvaru̍ṇā | su̱pā̱ṇī iti̍ su̱-pā̱ṇī |
āpa̍ḥ | ci̱t | a̱sya̱ | roda̍sī̱ iti̍ | ci̱t | u̱rvī iti̍ | ratna̍m | bhi̱kṣa̱nta̱ | sa̱vi̱tuḥ | sa̱vāya̍ |
triḥ | u̱t-ta̱mā | du̱ḥ-naśā̍ | ro̱ca̱nāni̍ | traya̍ḥ | rā̱ja̱nti̱ | asu̍rasya | vī̱rāḥ |
ṛ̱ta-vā̍naḥ | i̱ṣi̱rāḥ | du̱ḥ-dabhā̍saḥ | triḥ | ā | di̱vaḥ | vi̱dathe̍ | sa̱ntu̱ | de̱vāḥ |
pra | me̱ | vi̱vi̱kvān | a̱vi̱da̱t | ma̱nī̱ṣām | dhe̱num | cara̍ntīm | pra-yu̍tām | ago̍pām |
sa̱dyaḥ | ci̱t | yā | du̱du̱he | bhūri̍ | dhā̱seḥ | indra̍ḥ | tat | a̱gniḥ | pa̱ni̱tāra̍ḥ | a̱syā̱ḥ |
indra̍ḥ | su | pū̱ṣā | vṛṣa̍ṇā | su̱-hastā̍ | di̱vaḥ | na | prī̱tāḥ | śa̱śa̱yam | du̱du̱hre̱ |
viśve̍ | yat | a̱syā̱m | ra̱ṇaya̍nta | de̱vāḥ | pra | va̱ḥ | atra̍ | va̱sa̱va̱ḥ | su̱mnam | a̱śyā̱m |
yāḥ | jā̱maya̍ḥ | vṛṣṇe̍ | i̱cchanti̍ | śa̱ktim | na̱ma̱syantī̍ḥ | jā̱na̱te̱ | garbha̍m | a̱smi̱n |
accha̍ | pu̱tram | dhe̱nava̍ḥ | vā̱va̱śā̱nāḥ | ma̱haḥ | ca̱ra̱nti̱ | bibhra̍tam | vapū̍ṁṣi |
accha̍ | vi̱va̱kmi̱ | roda̍sī̱ iti̍ | su̱meke̱ iti̍ su̱-meke̍ | grāvṇa̍ḥ | yu̱jā̱naḥ | a̱dhva̱re | ma̱nī̱ṣā |
i̱māḥ | ū̱m̐ iti̍ | te̱ | mana̍ve | bhūri̍-vārāḥ | ū̱rdhvāḥ | bha̱va̱nti̱ | da̱rśa̱tāḥ | yaja̍trāḥ |
yā | te̱ | ji̱hvā | madhu̍-matī | su̱-me̱dhāḥ | agne̍ | de̱veṣu̍ | u̱cyate̍ | u̱rū̱cī |
tayā̍ | i̱ha | viśvā̱n | ava̍se | yaja̍trān | ā | sā̱da̱ya̱ | pā̱yaya̍ | ca̱ | madhū̍ni |
yā | te̱ | a̱gne̱ | parva̍tasya-iva | dhārā̍ | asa̍ścantī | pī̱paya̍t | de̱va̱ | ci̱trā |
tām | a̱smabhya̍m | pra-ma̍tim | jā̱ta̱-ve̱da̱ḥ | vaso̱ iti̍ | rāsva̍ | su̱-ma̱tim | vi̱śva-ja̍nyām |
dhe̱nuḥ | pra̱tnasya̍ | kāmya̍m | duhā̍nā | a̱ntariti̍ | pu̱traḥ | ca̱ra̱ti̱ | dakṣi̍ṇāyāḥ |
ā | dyo̱ta̱nim | va̱ha̱ti̱ | śu̱bhra-yā̍mā | u̱ṣasa̍ḥ | stoma̍ḥ | a̱śvinau̍ | a̱jī̱ga̱riti̍ |
su̱-yuk | va̱ha̱nti̱ | prati̍ | vā̱m | ṛ̱tena̍ | ū̱rdhvāḥ | bha̱va̱nti̱ | pi̱tarā̍-iva | medhā̍ḥ |
jare̍thām | a̱smat | vi | pa̱ṇeḥ | ma̱nī̱ṣām | yu̱voḥ | ava̍ḥ | ca̱kṛ̱ma̱ | ā | yā̱ta̱m | a̱rvāk |
su̱yuk-bhi̍ḥ | aśvai̍ḥ | su̱-vṛtā̍ | rathe̍na | dasrau̍ | i̱mam | śṛ̱ṇu̱ta̱m | śloka̍m | adre̍ḥ |
kim | a̱ṅga | vā̱m | prati̍ | ava̍rtim | gami̍ṣṭhā | ā̱huḥ | viprā̍saḥ | a̱śvi̱nā̱ | pu̱rā̱-jāḥ |
ā | ma̱nye̱thā̱m | ā | ga̱ta̱m | kat | ci̱t | evai̍ḥ | viśve̍ | janā̍saḥ | a̱śvinā̍ | ha̱va̱nte̱ |
i̱mā | hi | vā̱m | go-ṛ̍jīkā | madhū̍ni | pra | mi̱trāsa̍ḥ | na | da̱duḥ | u̱sraḥ | agre̍ |
ti̱raḥ | pu̱ru | ci̱t | a̱śvi̱nā̱ | rajā̍ṁsi | ā̱ṅgū̱ṣaḥ | vā̱m | ma̱gha̱-vā̱nā̱ | jane̍ṣu |
ā | i̱ha | yā̱ta̱m | pa̱thi-bhi̍ḥ | de̱va̱-yānai̍ḥ | dasrau̍ | i̱me | vā̱m | ni̱-dhaya̍ḥ | madhū̍nām |
pu̱rā̱ṇam | oka̍ḥ | sa̱khyam | śi̱vam | vā̱m | yu̱voḥ | na̱rā̱ | dravi̍ṇam | ja̱hnāvyā̍m |
puna̱riti̍ | kṛ̱ṇvā̱nāḥ | sa̱khyā | śi̱vāni̍ | madhvā̍ | ma̱de̱ma̱ | sa̱ha | nu | sa̱mā̱nāḥ |
aśvi̍nā | vā̱yunā̍ | yu̱vam | su̱-da̱kṣā̱ | ni̱yut-bhi̍ḥ | ca̱ | sa̱-joṣa̍sā | yu̱vā̱nā̱ |
nāsa̍tyā | ti̱raḥ-a̍hnyam | ju̱ṣā̱ṇā | soma̍m | pi̱ba̱ta̱m | a̱sridhā̍ | su̱dā̱nū̱ iti̍ su-dānū |
aśvi̍nā | pari̍ | vā̱m | iṣa̍ḥ | pu̱rū̱cīḥ | ī̱yuḥ | gī̱ḥ-bhiḥ | yata̍mānāḥ | amṛ̍dhrāḥ |
ratha̍ḥ | ha̱ | vā̱m | ṛ̱ta̱-jāḥ | adri̍-jūtaḥ | pari̍ | dyāvā̍pṛthi̱vī iti̍ | yā̱ti̱ | sa̱dyaḥ |
aśvi̍nā | ma̱dhu̱sut-ta̍maḥ | yu̱vāku̍ḥ | soma̍ḥ | tam | pā̱ta̱m | ā | ga̱ta̱m | du̱ro̱ṇe |
ratha̍ḥ | ha̱ | vā̱m | bhūri̍ | varpa̍ḥ | kari̍krat | su̱ta-va̍taḥ | ni̱ḥ-kṛ̱tam | ā-ga̍miṣṭhaḥ |
mi̱traḥ | janā̍n | yā̱ta̱ya̱ti̱ | bru̱vā̱ṇaḥ | mi̱traḥ | dā̱dhā̱ra̱ | pṛ̱thi̱vīm | u̱ta | dyām |
mi̱traḥ | kṛ̱ṣṭīḥ | ani̍-miṣā | a̱bhi | ca̱ṣṭe̱ | mi̱trāya̍ | ha̱vyam | ghṛ̱ta-va̍t | ju̱ho̱ta̱ |
pra | saḥ | mi̱tra̱ | marta̍ḥ | a̱stu̱ | praya̍svān | yaḥ | te̱ | ā̱di̱tya̱ | śikṣa̍ti | vra̱tena̍ |
na | ha̱nya̱te̱ | na | jī̱ya̱te̱ | tvā-ū̍taḥ | na | e̱na̱m | aṁha̍ḥ | a̱śno̱ti̱ | anti̍taḥ | na | dū̱rāt |
a̱na̱mī̱vāsa̍ḥ | iḻa̍yā | mada̍ntaḥ | mi̱ta-jña̍vaḥ | vari̍man | ā | pṛ̱thi̱vyāḥ |
ā̱di̱tyasya̍ | vra̱tam | u̱pa̱-kṣi̱yanta̍ḥ | va̱yam | mi̱trasya̍ | su̱-ma̱tau | syā̱ma̱ |
a̱yam | mi̱traḥ | na̱ma̱sya̍ḥ | su̱-śeva̍ḥ | rājā̍ | su̱-kṣa̱traḥ | a̱ja̱ni̱ṣṭa̱ | ve̱dhāḥ |
tasya̍ | va̱yam | su̱-ma̱tau | ya̱jñiya̍sya | api̍ | bha̱dre | sau̱ma̱na̱se | syā̱ma̱ |
ma̱hān | ā̱di̱tyaḥ | nama̍sā | u̱pa̱-sadya̍ḥ | yā̱ta̱yat-ja̍naḥ | gṛ̱ṇa̱te | su̱-śeva̍ḥ |
tasmai̍ | e̱tat | panya̍-tamāya | juṣṭa̍m | a̱gnau | mi̱trāya̍ | ha̱viḥ | ā | ju̱ho̱ta̱ |
mi̱trasya̍ | ca̱rṣa̱ṇi̱-dhṛta̍ḥ | ava̍ḥ | de̱vasya̍ | sā̱na̱si |
dyu̱mnam | ci̱traśra̍vaḥ-tamam |
a̱bhi | yaḥ | ma̱hi̱nā | diva̍m | mi̱traḥ | ba̱bhūva̍ | sa̱-prathā̍ḥ |
a̱bhi | śrava̍ḥ-bhiḥ | pṛ̱thi̱vīm |
mi̱trāya̍ | pañca̍ | ye̱mi̱re̱ | janā̍ḥ | a̱bhiṣṭi̍-śavase |
saḥ | de̱vān | viśvā̍n | bi̱bha̱rti̱ |
mi̱traḥ | de̱veṣu̍ | ā̱yuṣu̍ | janā̍ya | vṛ̱kta-ba̍rhiṣe |
iṣa̍ḥ | i̱ṣṭa-vra̍tāḥ | a̱ka̱ritya̍kaḥ |
i̱ha-i̍ha | va̱ḥ | mana̍sā | ba̱ndhutā̍ | na̱ra̱ḥ | u̱śija̍ḥ | ja̱gmu̱ḥ | a̱bhi | tāni̍ | veda̍sā |
yābhi̍ḥ | mā̱yābhi̍ḥ | prati̍jūti-varpasaḥ | saudha̍nvanāḥ | ya̱jñiya̍m | bhā̱gam | ā̱na̱śa |
yābhi̍ḥ | śacī̍bhiḥ | ca̱ma̱sān | api̍ṁśata | yayā̍ | dhi̱yā | gām | ari̍ṇīta | carma̍ṇaḥ |
yena̍ | harī̱ iti̍ | mana̍sā | ni̱ḥ-ata̍kṣata | tena̍ | de̱va̱-tvam | ṛ̱bha̱va̱ḥ | sam | ā̱na̱śa̱ |
indra̍sya | sa̱khyam | ṛ̱bhava̍ḥ | sam | ā̱na̱śu̱ḥ | mano̍ḥ | napā̍taḥ | a̱pasa̍ḥ | da̱dha̱nvi̱re̱ |
sau̱dha̱nva̱nāsa̍ḥ | a̱mṛ̱ta̱-tvam | ā | ī̱ri̱re̱ | vi̱ṣṭvī | śamī̍bhiḥ | su̱-kṛta̍ḥ | su̱-kṛ̱tyayā̍ |
indre̍ṇa | yā̱tha̱ | sa̱-ratha̍m | su̱te | sacā̍ | atho̱ iti̍ | vaśā̍nām | bha̱va̱tha̱ | sa̱ha | śri̱yā |
na | va̱ḥ | pra̱ti̱-mai | su̱-kṛ̱tāni̍ | vā̱gha̱ta̱ḥ | saudha̍nvanāḥ | ṛ̱bha̱va̱ḥ | vī̱ryā̍ṇi | ca̱ |
indra̍ | ṛ̱bhu-bhi̍ḥ | vāja̍vat-bhiḥ | sam-u̍kṣitam | su̱tam | soma̍m | ā | vṛ̱ṣa̱sva̱ | gabha̍styoḥ |
dhi̱yā | i̱ṣi̱taḥ | ma̱gha̱-va̱n | dā̱śuṣa̍ḥ | gṛ̱he | sau̱dha̱nva̱nebhi̍ḥ | sa̱ha | ma̱tsva̱ | nṛ-bhi̍ḥ |
indra̍ | ṛ̱bhu̱-mān | vāja̍-vān | ma̱tsva̱ | i̱ha | na̱ḥ | a̱smin | sava̍ne | śacyā̍ | pu̱ru̱-stu̱ta̱ |
i̱māni̍ | tubhya̍m | svasa̍rāṇi | ye̱mi̱re̱ | vra̱tā | de̱vānā̍m | manu̍ṣaḥ | ca̱ | dharma̍-bhiḥ |
indra̍ | ṛ̱bhu-bhi̍ḥ | vā̱ji-bhi̍ḥ | vā̱jaya̍n | i̱ha | stoma̍m | ja̱ri̱tuḥ | upa̍ | yā̱hi̱ | ya̱jñiya̍m |
śa̱tam | kete̍bhiḥ | i̱ṣi̱rebhi̍ḥ | ā̱yave̍ | sa̱hasra̍-nīthaḥ | a̱dhva̱rasya̍ | homa̍ni |
uṣa̍ḥ | vāje̍na | vā̱ji̱ni̱ | pra-ce̍tāḥ | stoma̍m | ju̱ṣa̱sva̱ | gṛ̱ṇa̱taḥ | ma̱gho̱ni̱ |
pu̱rā̱ṇī | de̱vi̱ | yu̱va̱tiḥ | pura̍m-dhiḥ | anu̍ | vra̱tam | ca̱ra̱si̱ | vi̱śva̱-vā̱re̱ |
uṣa̍ḥ | de̱vi̱ | ama̍rtyā | vi | bhā̱hi̱ | ca̱ndra-ra̍thā | sū̱nṛtā̍ḥ | ī̱raya̍ntī |
ā | tvā̱ | va̱ha̱ntu̱ | su̱-yamā̍saḥ | aśvā̍ḥ | hira̍ṇya-varṇām | pṛ̱thu̱-pāja̍saḥ | ye |
uṣa̍ḥ | pra̱tī̱cī | bhuva̍nāni | viśvā̍ | ū̱rdhvā | ti̱ṣṭha̱si̱ | a̱mṛta̍sya | ke̱tuḥ |
sa̱mā̱nam | artha̍m | ca̱ra̱ṇī̱yamā̍nā | ca̱kram-i̍va | na̱vya̱si̱ | ā | va̱vṛ̱tsva̱ |
ava̍ | syūma̍-iva | ci̱nva̱tī | ma̱ghonī̍ | u̱ṣāḥ | yā̱ti̱ | svasa̍rasya | patnī̍ |
sva̍ḥ | jana̍ntī | su̱-bhagā̍ | su̱-daṁsā̍ḥ | ā | antā̍t | di̱vaḥ | pa̱pra̱the̱ | ā | pṛ̱thi̱vyāḥ |
accha̍ | va̱ḥ | de̱vīm | u̱ṣasa̍m | vi̱-bhā̱tīm | pra | va̱ḥ | bha̱ra̱dhva̱m | nama̍sā | su̱-vṛ̱ktim |
ū̱rdhvam | ma̱dhu̱dhā | di̱vi | pāja̍ḥ | a̱śre̱t | pra | ro̱ca̱nā | ru̱ru̱ce̱ | ra̱ṇva-sa̍ṁdṛk |
ṛ̱ta-va̍rī | di̱vaḥ | a̱rkaiḥ | a̱bo̱dhi̱ | ā | re̱vatī̍ | roda̍sī̱ iti̍ | ci̱tram | ā̱sthā̱t |
ā̱-ya̱tīm | a̱gne̱ | u̱ṣasa̍m | vi̱-bhā̱tīm | vā̱mam | e̱ṣi̱ | dravi̍ṇam | bhikṣa̍māṇaḥ |
ṛ̱tasya̍ | bu̱dhne | u̱ṣasā̍m | i̱ṣa̱ṇyan | vṛṣā̍ | ma̱hī iti̍ | roda̍sī̱ iti̍ | ā | vi̱ve̱śa̱ |
ma̱hī | mi̱trasya̍ | varu̍ṇasya | mā̱yā | ca̱ndrā-i̍va | bhā̱num | vi | da̱dhe̱ | pu̱ru̱-trā |
i̱māḥ | ū̱m̐ iti̍ | vā̱m | bhṛ̱maya̍ḥ | manya̍mānāḥ | yu̱vā-va̍te | na | tujyā̍ḥ | a̱bhū̱va̱n |
kva̍ | tyat | i̱ndrā̱va̱ru̱ṇā̱ | yaśa̍ḥ | vā̱m | yena̍ | sma̱ | sina̍m | bhara̍thaḥ | sakhi̍-bhyaḥ |
a̱yam | ū̱m̐ iti̍ | vā̱m | pu̱ru̱-tama̍ḥ | ra̱yi̱-yan | śa̱śva̱t-ta̱mam | ava̍se | jo̱ha̱vī̱ti̱ |
sa̱-joṣau̍ | i̱ndrā̱va̱ru̱ṇā̱ | ma̱rut-bhi̍ḥ | di̱vā | pṛ̱thi̱vyā | śṛ̱ṇu̱ta̱m | hava̍m | me̱ |
a̱sme iti̍ | tat | i̱ndrā̱va̱ru̱ṇā̱ | vasu̍ | syā̱t | a̱sme iti̍ | ra̱yiḥ | ma̱ru̱ta̱ḥ | sarva̍-vīraḥ |
a̱smān | varū̍trīḥ | śa̱ra̱ṇaiḥ | a̱va̱ntu̱ | a̱smān | hotrā̍ | bhāra̍tī | dakṣi̍ṇābhiḥ |
bṛha̍spate | ju̱ṣasva̍ | na̱ḥ | ha̱vyāni̍ | vi̱śva̱-de̱vya̱ |
rāsva̍ | ratnā̍ni | dā̱śuṣe̍ |
śuci̍m | a̱rkaiḥ | bṛha̱spati̍m | a̱dhva̱reṣu̍ | na̱ma̱sya̱ta̱ |
anā̍mi | oja̍ḥ | ā | ca̱ke̱ |
vṛ̱ṣa̱bham | ca̱rṣa̱ṇī̱nām | vi̱śva-rū̍pam | adā̍bhyam |
bṛha̱spati̍m | vare̍ṇyam |
i̱yam | te̱ | pū̱ṣa̱n | ā̱ghṛ̱ṇe̱ | su̱-stu̱tiḥ | de̱va̱ | navya̍sī |
a̱smābhi̍ḥ | tubhya̍m | śa̱sya̱te̱ |
tām | ju̱ṣa̱sva̱ | gira̍m | mama̍ | vā̱ja̱-yantī̍m | a̱va̱ | dhiya̍m |
va̱dhū̱yuḥ-i̍va | yoṣa̍ṇām |
yaḥ | viśvā̍ | a̱bhi | vi̱-paśya̍ti | bhuva̍nā | sam | ca̱ | paśya̍ti |
saḥ | na̱ḥ | pū̱ṣā | a̱vi̱tā | bhu̱va̱t |
tat | sa̱vi̱tuḥ | vare̍ṇyam | bharga̍ḥ | de̱vasya̍ | dhī̱ma̱hi̱ |
dhiya̍ḥ | yaḥ | na̱ḥ | pra̱-co̱dayā̍t |
de̱vasya̍ | sa̱vi̱tuḥ | va̱yam | vā̱ja̱-yanta̍ḥ | pura̍m-dhyā |
bhaga̍sya | rā̱tim | ī̱ma̱he̱ |
de̱vam | nara̍ḥ | sa̱vi̱tāra̍m | viprā̍ḥ | ya̱jñaiḥ | su̱vṛ̱kti-bhi̍ḥ |
na̱ma̱syanti̍ | dhi̱yā | i̱ṣi̱tāḥ |
soma̍ḥ | ji̱gā̱ti̱ | gā̱tu̱-vit | de̱vānā̍m | e̱ti̱ | ni̱ḥ-kṛ̱tam |
ṛ̱tasya̍ | yoni̍m | ā̱-sada̍m |
soma̍ḥ | a̱smabhya̍m | dvi̱-pade̍ | catu̍ḥ-pade | ca̱ | pa̱śave̍ |
a̱na̱mī̱vāḥ | iṣa̍ḥ | ka̱ra̱t |
a̱smāka̍m | āyu̍ḥ | va̱rdhaya̍n | a̱bhi-mā̍tīḥ | saha̍mānaḥ |
soma̍ḥ | sa̱dha-stha̍m | ā | a̱sa̱da̱t |
ā | na̱ḥ | mi̱trā̱va̱ru̱ṇā̱ | ghṛ̱taiḥ | gavyū̍tim | u̱kṣa̱ta̱m |
madhvā̍ | rajā̍ṁsi | su̱kra̱tū̱ iti̍ su-kratū |
u̱ru̱-śaṁsā̍ | na̱ma̱ḥ-vṛdhā̍ | ma̱hnā | dakṣa̍sya | rā̱ja̱tha̱ḥ |
drāghi̍ṣṭhābhiḥ | śu̱ci̱-vra̱tā̱ |
gṛ̱ṇā̱nā | ja̱mat-a̍gninā | yonau̍ | ṛ̱tasya̍ | sī̱da̱ta̱m |
pā̱tam | soma̍m | ṛ̱ta̱-vṛ̱dhā̱ |
tvām | hi | a̱gne̱ | sada̍m | it | sa̱-ma̱nyava̍ḥ | de̱vāsa̍ḥ | de̱vam | a̱ra̱tim | ni̱-e̱ri̱re | iti̍ | kratvā̍ | ni̱-e̱ri̱re |
ama̍rtyam | ya̱ja̱ta̱ | martye̍ṣu | ā | de̱vam | ā-de̍vam | ja̱na̱ta̱ | pra-ce̍tasam | viśva̍m | ā-de̍vam | ja̱na̱ta̱ | pra-ce̍tasam |
saḥ | bhrāta̍ram | varu̍ṇam | a̱gne̱ | ā | va̱vṛ̱tsva̱ | de̱vān | accha̍ | su̱-ma̱tī | ya̱jña-va̍nasam | jyeṣṭha̍m | ya̱jña-va̍nasam |
ṛ̱ta-vā̍nam | ā̱di̱tyam | ca̱rṣa̱ṇi̱-dhṛta̍m | rājā̍nam | ca̱rṣa̱ṇi̱-dhṛta̍m |
sakhe̍ | sakhā̍yam | a̱bhi | ā | va̱vṛ̱tsva̱ | ā̱śum | na | ca̱kram | rathyā̍-iva | raṁhyā̍ | a̱smabhya̍m | da̱sma̱ | raṁhyā̍ |
agne̍ | mṛ̱ḻī̱kam | varu̍ṇe | sacā̍ | vi̱da̱ḥ | ma̱rut-su̍ | vi̱śva-bhā̍nuṣu |
to̱kāya̍ | tu̱je | śu̱śu̱cā̱na̱ | śam | kṛ̱dhi̱ | a̱smabhya̍m | da̱sma̱ | śam | kṛ̱dhi̱ |
tvam | na̱ḥ | a̱gne̱ | varu̍ṇasya | vi̱dvān | de̱vasya̍ | heḻa̍ḥ | ava̍ | yā̱si̱sī̱ṣṭhā̱ḥ |
yaji̍ṣṭhaḥ | vahni̍-tamaḥ | śośu̍cānaḥ | viśvā̍ | dveṣā̍ṁsi | pra | mu̱mu̱gdhi̱ | a̱smat |
saḥ | tvam | na̱ḥ | a̱gne̱ | a̱va̱maḥ | bha̱va̱ | ū̱tī | nedi̍ṣṭhaḥ | a̱syāḥ | u̱ṣasa̍ḥ | vi-u̍ṣṭau |
ava̍ | ya̱kṣva̱ | na̱ḥ | varu̍ṇam | rarā̍ṇaḥ | vī̱hi | mṛ̱ḻī̱kam | su̱-hava̍ḥ | na̱ḥ | e̱dhi̱ |
a̱sya | śreṣṭhā̍ | su̱-bhaga̍sya | sa̱m-dṛk | de̱vasya̍ | ci̱tra-ta̍mā | martye̍ṣu |
śuci̍ | ghṛ̱tam | na | ta̱ptam | aghnyā̍yāḥ | spā̱rhā | de̱vasya̍ | ma̱ṁhanā̍-iva | dhe̱noḥ |
triḥ | a̱sya̱ | tā | pa̱ra̱mā | sa̱nti̱ | sa̱tyā | spā̱rhā | de̱vasya̍ | jani̍māni | a̱gneḥ |
a̱na̱nte | a̱ntariti̍ | pari̍-vītaḥ | ā | a̱gā̱t | śuci̍ḥ | śu̱kraḥ | a̱ryaḥ | roru̍cānaḥ |
saḥ | dū̱taḥ | viśvā̍ | it | a̱bhi | va̱ṣṭi̱ | sadma̍ | hotā̍ | hira̍ṇya-rathaḥ | ram-su̍jihvaḥ |
ro̱hit-a̍śvaḥ | va̱pu̱ṣya̍ḥ | vi̱bhā-vā̍ | sadā̍ | ra̱ṇvaḥ | pi̱tu̱matī̍-iva | sa̱m-sat |
saḥ | ce̱ta̱ya̱t | manu̍ṣaḥ | ya̱jña-ba̍ndhuḥ | pra | tam | ma̱hyā | ra̱śa̱nayā̍ | na̱ya̱nti̱ |
saḥ | kṣe̱ti̱ | a̱sya̱ | duryā̍su | sādha̍n | de̱vaḥ | marta̍sya | sa̱dha̱ni̱-tvam | ā̱pa̱ |
saḥ | tu | na̱ḥ | a̱gniḥ | na̱ya̱tu̱ | pra̱-jā̱nan | accha̍ | ratna̍m | de̱va-bha̍ktam | yat | a̱sya̱ |
dhi̱yā | yat | viśve̍ | a̱mṛtā̍ḥ | akṛ̍ṇvan | dyauḥ | pi̱tā | ja̱ni̱tā | sa̱tyam | u̱kṣa̱n |
saḥ | jā̱ya̱ta̱ | pra̱tha̱maḥ | pa̱styā̍su | ma̱haḥ | bu̱dhne | raja̍saḥ | a̱sya | yonau̍ |
a̱pāt | a̱śī̱rṣā | gu̱hamā̍naḥ | antā̍ | ā̱-yoyu̍vānaḥ | vṛ̱ṣa̱bhasya̍ | nī̱ḻe |
pra | śardha̍ḥ | ā̱rta̱ | pra̱tha̱mam | vi̱pa̱nyā | ṛ̱tasya̍ | yonā̍ | vṛ̱ṣa̱bhasya̍ | nī̱ḻe |
spā̱rhaḥ | yuvā̍ | va̱pu̱ṣya̍ḥ | vi̱bhā-vā̍ | sa̱pta | pri̱yāsa̍ḥ | a̱ja̱na̱ya̱nta̱ | vṛṣṇe̍ |
a̱smāka̍m | atra̍ | pi̱tara̍ḥ | ma̱nu̱ṣyā̍ḥ | a̱bhi | pra | se̱du̱ḥ | ṛ̱tam | ā̱śu̱ṣā̱ṇāḥ |
aśma̍-vrajāḥ | su̱-dughā̍ḥ | va̱vre | a̱ntaḥ | ut | u̱srāḥ | ā̱ja̱n | u̱ṣasa̍ḥ | hu̱vā̱nāḥ |
te | ma̱rmṛ̱ja̱ta̱ | da̱dṛ̱-vāṁsa̍ḥ | adri̍m | tat | e̱ṣā̱m | a̱nye | a̱bhita̍ḥ | vi | vo̱ca̱n |
pa̱śva-ya̍ntrāsaḥ | a̱bhi | kā̱ram | a̱rca̱n | vi̱danta̍ | jyoti̍ḥ | ca̱kṛ̱panta̍ | dhī̱bhiḥ |
te | ga̱vya̱tā | mana̍sā | dṛ̱dhram | u̱bdham | gāḥ | ye̱mā̱nam | pari̍ | santa̍m | adri̍m |
dṛ̱ḻham | nara̍ḥ | vaca̍sā | daivye̍na | vra̱jam | go-ma̍ntam | u̱śija̍ḥ | vi | va̱vru̱riti̍ vavruḥ |
te | ma̱nva̱ta̱ | pra̱tha̱mam | nāma̍ | dhe̱noḥ | triḥ | sa̱pta | mā̱tuḥ | pa̱ra̱māṇi̍ | vi̱nda̱n |
tat | jā̱na̱tīḥ | a̱bhi | a̱nū̱ṣa̱ta̱ | vrāḥ | ā̱viḥ | bhu̱va̱t | a̱ru̱ṇīḥ | ya̱śasā̍ | goḥ |
neśa̍t | tama̍ḥ | dudhi̍tam | roca̍ta | dyauḥ | ut | de̱vyāḥ | u̱ṣasa̍ḥ | bhā̱nuḥ | a̱rta̱ |
ā | sūrya̍ḥ | bṛ̱ha̱taḥ | ti̱ṣṭha̱t | ajrā̍n | ṛ̱ju | marte̍ṣu | vṛ̱ji̱nā | ca̱ | paśya̍n |
āt | it | pa̱ścā | bu̱bu̱dhā̱nāḥ | vi | a̱khya̱n | āt | it | ratna̍m | dhā̱ra̱ya̱nta̱ | dyu-bha̍ktam |
viśve̍ | viśvā̍su | duryā̍su | de̱vāḥ | mitra̍ | dhi̱ye | va̱ru̱ṇa̱ | sa̱tyam | a̱stu̱ |
accha̍ | vo̱ce̱ya̱ | śu̱śu̱cā̱nam | a̱gnim | hotā̍ram | vi̱śva-bha̍rasam | yaji̍ṣṭham |
śuci̍ | ūdha̍ḥ | a̱tṛ̱ṇa̱t | na | gavā̍m | andha̍ḥ | na | pū̱tam | pari̍-siktam | a̱ṁśoḥ |
viśve̍ṣām | adi̍tiḥ | ya̱jñiyā̍nām | viśve̍ṣām | ati̍thiḥ | mānu̍ṣāṇām |
a̱gniḥ | de̱vānā̍m | ava̍ḥ | ā̱-vṛ̱ṇā̱naḥ | su̱-mṛ̱ḻī̱kaḥ | bha̱va̱tu̱ | jā̱ta-ve̍dāḥ |
yaḥ | martye̍ṣu | a̱mṛta̍ḥ | ṛ̱ta-vā̍ | de̱vaḥ | de̱veṣu̍ | a̱ra̱tiḥ | ni̱-dhāyi̍ |
hotā̍ | yaji̍ṣṭhaḥ | ma̱hnā | śu̱cadhyai̍ | ha̱vyaiḥ | a̱gniḥ | manu̍ṣaḥ | ī̱ra̱yadhyai̍ |
i̱ha | tvam | sū̱no̱ iti̍ | sa̱ha̱sa̱ḥ | na̱ḥ | a̱dya | jā̱taḥ | jā̱tān | u̱bhayā̍n | a̱ntaḥ | a̱gne̱ |
dū̱taḥ | ī̱ya̱se̱ | yu̱yu̱jā̱naḥ | ṛ̱ṣva̱ | ṛ̱ju̱-mu̱ṣkān | vṛṣa̍ṇaḥ | śu̱krān | ca̱ |
atyā̍ | vṛ̱dha̱snū iti̍ vṛ̱dha̱-snū | rohi̍tā | ghṛ̱tasnū̱ iti̍ ghṛ̱ta-snū̍ | ṛ̱tasya̍ | ma̱nye̱ | mana̍sā | javi̍ṣṭhā |
a̱ntaḥ | ī̱ya̱se̱ | a̱ru̱ṣā | yu̱jā̱naḥ | yu̱ṣmān | ca̱ | de̱vān | viśa̍ḥ | ā | ca̱ | martā̍n |
a̱rya̱maṇa̍m | varu̍ṇam | mi̱tram | e̱ṣā̱m | indrā̱viṣṇū̱ iti̍ | ma̱ruta̍ḥ | a̱śvinā̍ | u̱ta |
su̱-aśva̍ḥ | a̱gne̱ | su̱-ratha̍ḥ | su̱-rādhā̍ḥ | ā | it | ū̱m̐ iti̍ | va̱ha̱ | su̱-ha̱viṣe̍ | janā̍ya |
go-mā̍n | a̱gne̱ | avi̍-mān | a̱śvī | ya̱jñaḥ | nṛ̱vat-sa̍khā | sada̍m | it | a̱pra̱-mṛ̱ṣyaḥ |
iḻā̍-vān | e̱ṣaḥ | a̱su̱ra̱ | pra̱jā-vā̍n | dī̱rghaḥ | ra̱yiḥ | pṛ̱thu̱-bu̱dhnaḥ | sa̱bhā-vā̍n |
yaḥ | te̱ | i̱dhmam | ja̱bhara̍t | si̱svi̱dā̱naḥ | mū̱rdhāna̍m | vā̱ | ta̱tapa̍te | tvā̱-yā |
bhuva̍ḥ | tasya̍ | sva-ta̍vān | pā̱yuḥ | a̱gne̱ | viśva̍smāt | sī̱m | a̱gha̱-ya̱taḥ | u̱ru̱ṣya̱ |
yaḥ | te̱ | bharā̍t | anni̍-yate | ci̱t | anna̍m | ni̱-śiṣa̍t | ma̱ndram | ati̍thim | u̱t-īra̍t |
ā | de̱va̱-yuḥ | i̱nadha̍te | du̱ro̱ṇe | tasmi̍n | ra̱yiḥ | dhru̱vaḥ | a̱stu̱ | dāsvā̍n |
yaḥ | tvā̱ | do̱ṣā | yaḥ | u̱ṣasi̍ | pra̱-śaṁsā̍t | pri̱yam | vā̱ | tvā̱ | kṛ̱ṇava̍te | ha̱viṣmā̍n |
aśva̍ḥ | na | sve | dame̍ | ā | he̱myā-vā̍n | tam | aṁha̍saḥ | pī̱pa̱ra̱ḥ | dā̱śvāṁsa̍m |
yaḥ | tubhya̍m | a̱gne̱ | a̱mṛtā̍ya | dāśa̍t | duva̍ḥ | tve iti̍ | kṛ̱ṇava̍te | ya̱ta-sru̍k |
na | saḥ | rā̱yā | śa̱śa̱mā̱naḥ | vi | yo̱ṣa̱t | na | e̱na̱m | aṁha̍ḥ | pari̍ | va̱ra̱t | a̱gha̱-yoḥ |
yasya̍ | tvam | a̱gne̱ | a̱dhva̱ram | jujo̍ṣaḥ | de̱vaḥ | marta̍sya | su-dhi̍tam | rarā̍ṇaḥ |
prī̱tā | it | a̱sa̱t | hotrā̍ | sā | ya̱vi̱ṣṭha̱ | asā̍ma | yasya̍ | vi̱dha̱taḥ | vṛ̱dhāsa̍ḥ |
citti̍m | aci̍ttim | ci̱na̱va̱t | vi | vi̱dvān | pṛ̱ṣṭā-i̍va | vī̱tā | vṛ̱ji̱nā | ca̱ | martā̍n |
rā̱ye | ca̱ | na̱ḥ | su̱-a̱pa̱tyāya̍ | de̱va̱ | diti̍m | ca̱ | rāsva̍ | adi̍tim | u̱ru̱ṣya̱ |
ka̱vim | śa̱śā̱su̱ḥ | ka̱vaya̍ḥ | ada̍bdhāḥ | ni̱-dhā̱raya̍ntaḥ | duryā̍su | ā̱yoḥ |
ata̍ḥ | tvam | dṛśyā̍n | a̱gne̱ | e̱tān | pa̱ṭ-bhiḥ | pa̱śye̱ḥ | adbhu̍tān | a̱ryaḥ | evai̍ḥ |
tvam | a̱gne̱ | vā̱ghate̍ | su̱-pranī̍tiḥ | su̱ta-so̍māya | vi̱dha̱te | ya̱vi̱ṣṭha̱ |
ratna̍m | bha̱ra̱ | śa̱śa̱mā̱nāya̍ | ghṛ̱ṣve̱ | pṛ̱thu | ca̱ndram | ava̍se | ca̱rṣa̱ṇi̱-prāḥ |
adha̍ | ha̱ | yat | va̱yam | a̱gne̱ | tvā̱-yā | pa̱ṭ-bhiḥ | haste̍bhiḥ | ca̱kṛ̱ma | ta̱nūbhi̍ḥ |
ratha̍m | na | kranta̍ḥ | apa̍sā | bhu̱rijo̍ḥ | ṛ̱tam | ye̱mu̱ḥ | su̱-dhya̍ḥ | ā̱śu̱ṣā̱ṇāḥ |
adha̍ | mā̱tuḥ | u̱ṣasa̍ḥ | sa̱pta | viprā̍ḥ | jāye̍mahi | pra̱tha̱māḥ | ve̱dhasa̍ḥ | nṝn |
di̱vaḥ | pu̱trāḥ | aṅgi̍rasaḥ | bha̱ve̱ma̱ | adri̍m | ru̱je̱ma̱ | dha̱nina̍m | śu̱canta̍ḥ |
adha̍ | yathā̍ | na̱ḥ | pi̱tara̍ḥ | parā̍saḥ | pra̱tnāsa̍ḥ | a̱gne̱ | ṛ̱tam | ā̱śu̱ṣā̱ṇāḥ |
śuci̍ | it | a̱ya̱n | dīdhi̍tim | u̱ktha̱-śasa̍ḥ | kṣāma̍ | bhi̱ndanta̍ḥ | a̱ru̱ṇīḥ | apa̍ | vra̱n |
su̱-karmā̍ṇaḥ | su̱-ruca̍ḥ | de̱va̱-yanta̍ḥ | aya̍ḥ | na | de̱vāḥ | jani̍ma | dhama̍ntaḥ |
śu̱canta̍ḥ | a̱gnim | va̱vṛ̱dhanta̍ḥ | indra̍m | ū̱rvam | gavya̍m | pa̱ri̱-sada̍ntaḥ | a̱gma̱n |
ā | yū̱thā-i̍va | kṣu̱-mati̍ | pa̱śvaḥ | a̱khya̱t | de̱vānā̍m | yat | jani̍ma | anti̍ | u̱gra̱ |
martā̍nām | ci̱t | u̱rvaśī̍ḥ | a̱kṛ̱pra̱n | vṛ̱dhe | ci̱t | a̱ryaḥ | upa̍rasya | ā̱yoḥ |
aka̍rma | te̱ | su̱-apa̍saḥ | a̱bhū̱ma̱ | ṛ̱tam | a̱va̱sra̱n | u̱ṣasa̍ḥ | vi̱bhā̱tīḥ |
anū̍nam | a̱gnim | pu̱ru̱dhā | su̱-ca̱ndram | de̱vasya̍ | marmṛ̍jataḥ | cāru̍ | cakṣu̍ḥ |
e̱tā | te̱ | a̱gne̱ | u̱cathā̍ni | ve̱dha̱ḥ | avo̍cāma | ka̱vaye̍ | tā | ju̱ṣa̱sva̱ |
ut | śo̱ca̱sva̱ | kṛ̱ṇu̱hi | vasya̍saḥ | na̱ḥ | ma̱haḥ | rā̱yaḥ | pu̱ru̱-vā̱ra̱ | pra | ya̱ndhi̱ |
ā | va̱ḥ | rājā̍nam | a̱dhva̱rasya̍ | ru̱dram | hotā̍ram | sa̱tya̱-yaja̱m | roda̍syoḥ |
a̱gnim | pu̱rā | ta̱na̱yi̱tnoḥ | a̱cittā̍t | hira̍ṇya-rūpam | ava̍se | kṛ̱ṇu̱dhva̱m |
a̱yam | yoni̍ḥ | ca̱kṛ̱ma | yam | va̱yam | te̱ | jā̱yā-i̍va | patye̍ | u̱śa̱tī | su̱-vāsā̍ḥ |
a̱rvā̱cī̱naḥ | pari̍-vītaḥ | ni | sī̱da̱ | i̱māḥ | ū̱m̐ iti̍ | te̱ | su̱-a̱pā̱ka̱ | pra̱tī̱cīḥ |
ā̱-śṛ̱ṇva̱te | adṛ̍pitāya | manma̍ | nṛ̱-cakṣa̍se | su̱-mṛ̱ḻī̱kāya̍ | ve̱dha̱ḥ |
de̱vāya̍ | śa̱stim | a̱mṛtā̍ya | śa̱ṁsa̱ | grāvā̍-iva | sotā̍ | ma̱dhu̱-sut | yam | ī̱ḻe |
tvam | ci̱t | na̱ḥ | śamyai̍ | a̱gne̱ | a̱syāḥ | ṛ̱tasya̍ | bo̱dhi̱ | ṛ̱ta̱-ci̱t | su̱-ā̱dhīḥ |
ka̱dā | te̱ | u̱kthā | sa̱dha̱-mādyā̍ni | ka̱dā | bha̱va̱nti̱ | sa̱khyā | gṛ̱he | te̱ |
ka̱thā | ha̱ | tat | varu̍ṇāya | tvam | a̱gne̱ | ka̱thā | di̱ve | ga̱rha̱se̱ | kat | na̱ḥ | āga̍ḥ |
ka̱thā | mi̱trāya̍ | mī̱ḻhuṣe̍ | pṛ̱thi̱vyai | brava̍ḥ | kat | a̱rya̱mṇe | kat | bhagā̍ya |
kat | dhiṣṇyā̍su | vṛ̱dha̱sā̱naḥ | a̱gne̱ | kat | vātā̍ya | pra-ta̍vase | śu̱bha̱m-ye |
pari̍-jmane | nāsa̍tyāya | kṣe | brava̍ḥ | kat | a̱gne̱ | ru̱drāya̍ | nṛ̱-ghne |
ka̱thā | ma̱he | pu̱ṣṭi̱m-bha̱rāya̍ | pū̱ṣṇe | kat | ru̱drāya̍ | su-ma̍khāya | ha̱vi̱ḥ-de |
kat | viṣṇa̍ve | u̱ru̱-gā̱yāya̍ | reta̍ḥ | brava̍ḥ | kat | a̱gne̱ | śara̍ve | bṛ̱ha̱tyai |
ka̱thā | śardhā̍ya | ma̱rutā̍m | ṛ̱tāya̍ | ka̱thā | sū̱re | bṛ̱ha̱te | pṛ̱cchyamā̍naḥ |
prati̍ | bra̱va̱ḥ | adi̍taye | tu̱rāya̍ | sādha̍ | di̱vaḥ | jā̱ta̱-ve̱da̱ḥ | ci̱ki̱tvān |
ṛ̱tena̍ | ṛ̱tam | ni-ya̍tam | ī̱ḻe̱ | ā | goḥ | ā̱mā | sacā̍ | madhu̍-mat | pa̱kvam | a̱gne̱ |
kṛ̱ṣṇā | sa̱tī | ruśa̍tā | dhā̱sinā̍ | e̱ṣā | jāma̍ryeṇa | paya̍sā | pī̱pā̱ya̱ |
ṛ̱tena̍ḥ | hi | sma̱ | vṛ̱ṣa̱bhaḥ | ci̱t | a̱ktaḥ | pumā̍n | a̱gniḥ | paya̍sā | pṛ̱ṣṭhye̍na |
aspa̍ndamānaḥ | a̱ca̱ra̱t | va̱ya̱ḥ-dhāḥ | vṛṣā̍ | śu̱kram | du̱du̱he̱ | pṛśni̍ḥ | ūdha̍ḥ |
ṛ̱tena̍ | adri̍m | vi | a̱sa̱n | bhi̱danta̍ḥ | sam | aṅgi̍rasaḥ | na̱va̱nta̱ | go-bhi̍ḥ |
śu̱nam | nara̍ḥ | pari̍ | sa̱da̱n | u̱ṣasa̍m | ā̱viḥ | sva̍ḥ | a̱bha̱va̱t | jā̱te | a̱gnau |
ṛ̱tena̍ | de̱vīḥ | a̱mṛtā̍ḥ | amṛ̍ktāḥ | arṇa̍ḥ-bhiḥ | āpa̍ḥ | madhu̍mat-bhiḥ | a̱gne̱ |
vā̱jī | na | sarge̍ṣu | pra̱-stu̱bhā̱naḥ | pra | sada̍m | it | sravi̍tave | da̱dha̱nyu̱ḥ |
mā | kasya̍ | ya̱kṣam | sada̍m | it | hu̱raḥ | gā̱ḥ | mā | ve̱śasya̍ | pra̱-mi̱na̱taḥ | mā | ā̱peḥ |
mā | bhrātu̍ḥ | a̱gne̱ | anṛ̍joḥ | ṛ̱ṇam | ve̱ḥ | mā | sakhyu̍ḥ | dakṣa̍m | ri̱poḥ | bhu̱je̱ma̱ |
rakṣa̍ | na̱ḥ | a̱gne̱ | tava̍ | rakṣa̍ṇebhiḥ | ra̱ra̱kṣā̱ṇaḥ | su̱-ma̱kha̱ | prī̱ṇā̱naḥ |
prati̍ | sphu̱ra̱ | vi | ru̱ja̱ | vī̱ḻu | aṁha̍ḥ | ja̱hi | rakṣa̍ḥ | mahi̍ | ci̱t | va̱vṛ̱dhā̱nam |
e̱bhiḥ | bha̱va̱ | su̱-manā̍ḥ | a̱gne̱ | a̱rkaiḥ | i̱mān | spṛ̱śa̱ | manma̍-bhiḥ | śū̱ra̱ | vājā̍n |
u̱ta | brahmā̍ṇi | a̱ṅgi̱ra̱ḥ | ju̱ṣa̱sva̱ | sam | te̱ | śa̱stiḥ | de̱va-vā̍tā | ja̱re̱ta̱ |
e̱tā | viśvā̍ | vi̱duṣe̍ | tubhya̍m | ve̱dha̱ḥ | nī̱thāni̍ | a̱gne̱ | ni̱ṇyā | vacā̍ṁsi |
ni̱-vaca̍nā | ka̱vaye̍ | kāvyā̍ni | aśa̍ṁsiṣam | ma̱ti-bhi̍ḥ | vipra̍ḥ | u̱kthaiḥ |
kṛ̱ṇu̱ṣva | pāja̍ḥ | pra-si̍tim | na | pṛ̱thvīm | yā̱hi | rājā̍-iva | ama̍-vān | ibhe̍na |
tṛ̱ṣvīm | anu̍ | pra-si̍tim | drū̱ṇā̱naḥ | astā̍ | a̱si̱ | vidhya̍ | ra̱kṣasa̍ḥ | tapi̍ṣṭhaiḥ |
tava̍ | bhra̱māsa̍ḥ | ā̱śu̱-yā | pa̱ta̱nti̱ | anu̍ | spṛ̱śa̱ | dhṛ̱ṣa̱tā | śośu̍cānaḥ |
tapū̍ṁṣi | a̱gne̱ | ju̱hvā̍ | pa̱ta̱ṅgān | asa̍m-ditaḥ | vi | sṛ̱ja̱ | viṣva̍k | u̱lkāḥ |
prati̍ | spaśa̍ḥ | vi | sṛ̱ja̱ | tūrṇi̍-tamaḥ | bhava̍ | pā̱yuḥ | vi̱śaḥ | a̱syāḥ | ada̍bdhaḥ |
yaḥ | na̱ḥ | dū̱re | a̱gha-śa̍ṁsaḥ | yaḥ | anti̍ | agne̍ | māki̍ḥ | te̱ | vyathi̍ḥ | ā | da̱dha̱rṣī̱t |
ut | a̱gne̱ | ti̱ṣṭha̱ | prati̍ | ā | ta̱nu̱ṣva̱ | ni | a̱mitrā̍n | o̱ṣa̱tā̱t | ti̱gma̱-he̱te̱ |
yaḥ | na̱ḥ | arā̍tim | sa̱m-i̱dhā̱na̱ | ca̱kre | nī̱cā | tam | dha̱kṣi̱ | a̱ta̱sam | na | śuṣka̍m |
ū̱rdhvaḥ | bha̱va̱ | prati̍ | vi̱dhya̱ | adhi̍ | a̱smat | ā̱viḥ | kṛ̱ṇu̱ṣva̱ | daivyā̍ni | a̱gne̱ |
ava̍ | sthi̱rā | ta̱nu̱hi̱ | yā̱tu̱-jūnā̍m | jā̱mim | ajā̍mim | pra | mṛ̱ṇī̱hi̱ | śatrū̍n |
saḥ | te̱ | jā̱nā̱ti̱ | su̱-ma̱tim | ya̱vi̱ṣṭha̱ | yaḥ | īva̍te | brahma̍ṇe | gā̱tum | aira̍t |
viśvā̍ni | a̱smai̱ | su̱-dinā̍ni | rā̱yaḥ | dyu̱mnāni̍ | a̱ryaḥ | vi | dura̍ḥ | a̱bhi | dyau̱t |
saḥ | it | a̱gne̱ | a̱stu̱ | su̱-bhaga̍ḥ | su̱-dānu̍ḥ | yaḥ | tvā̱ | nitye̍na | ha̱viṣā̍ | yaḥ | u̱kthaiḥ |
piprī̍ṣati | sve | āyu̍ṣi | du̱ro̱ṇe | viśvā̍ | it | a̱smai̱ | su̱-dinā̍ | sā | a̱sa̱t | i̱ṣṭiḥ |
arcā̍mi | te̱ | su̱-ma̱tim | ghoṣi̍ | a̱rvāk | sam | te̱ | va̱vātā̍ | ja̱ra̱tā̱m | i̱yam | gīḥ |
su̱-aśvā̍ḥ | tvā̱ | su̱-rathā̍ḥ | ma̱rja̱ye̱ma̱ | a̱sme iti̍ | kṣa̱trāṇi̍ | dhā̱ra̱ye̱ḥ | anu̍ | dyūn |
i̱ha | tvā̱ | bhūri̍ | ā | ca̱re̱t | upa̍ | tman | doṣā̍-vastaḥ | dī̱di̱-vāṁsa̍m | anu̍ | dyūn |
krīḻa̍ntaḥ | tvā̱ | su̱-mana̍saḥ | sa̱pe̱ma̱ | a̱bhi | dyu̱mnā | ta̱sthi̱-vāṁsa̍ḥ | janā̍nām |
yaḥ | tvā̱ | su̱-aśva̍ḥ | su̱-hi̱ra̱ṇyaḥ | a̱gne̱ | u̱pa̱-yāti̍ | vasu̍-matā | rathe̍na |
tasya̍ | trā̱tā | bha̱va̱si̱ | tasya̍ | sakhā̍ | yaḥ | te̱ | ā̱ti̱thyam | ā̱nu̱ṣak | jujo̍ṣat |
ma̱haḥ | ru̱jā̱mi̱ | ba̱ndhutā̍ | vaca̍ḥ-bhiḥ | tat | mā̱ | pi̱tuḥ | gota̍māt | anu̍ | i̱yā̱ya̱ |
tvam | na̱ḥ | a̱sya | vaca̍saḥ | ci̱ki̱ddhi̱ | hota̍ḥ | ya̱vi̱ṣṭha̱ | su̱kra̱to̱ iti̍ su-krato | damū̍nāḥ |
asva̍pna-jaḥ | ta̱raṇa̍yaḥ | su̱-śevā̍ḥ | ata̍ndrāsaḥ | a̱vṛ̱kāḥ | aśra̍miṣṭhāḥ |
te | pā̱yava̍ḥ | sa̱dhrya̍ñcaḥ | ni̱-sadya̍ | a̱gne̱ | tava̍ | na̱ḥ | pā̱ntu̱ | a̱mū̱ra̱ |
ye | pā̱yava̍ḥ | mā̱ma̱te̱yam | te̱ | a̱gne̱ | paśya̍ntaḥ | a̱ndham | du̱ḥ-i̱tāt | ara̍kṣan |
ra̱rakṣa̍ | tān | su̱-kṛta̍ḥ | vi̱śva-ve̍dāḥ | dipsa̍ntaḥ | it | ri̱pava̍ḥ | na | aha̍ | de̱bhu̱ḥ |
tvayā̍ | va̱yam | sa̱-dha̱nya̍ḥ | tvā-ū̍tāḥ | tava̍ | pra-nī̍tī | a̱śyā̱ma̱ | vājā̍n |
u̱bhā | śaṁsā̍ | sū̱da̱ya̱ | sa̱tya̱-tā̱te̱ | a̱nu̱ṣṭhu̱yā | kṛ̱ṇu̱hi̱ | a̱hra̱yā̱ṇa̱ |
a̱yā | te̱ | a̱gne̱ | sa̱m-idhā̍ | vi̱dhe̱ma̱ | prati̍ | stoma̍m | śa̱syamā̍nam | gṛ̱bhā̱ya̱ |
daha̍ | a̱śasa̍ḥ | ra̱kṣasa̍ḥ | pā̱hi | a̱smān | dru̱haḥ | ni̱daḥ | mi̱tra̱-ma̱ha̱ḥ | a̱va̱dyāt |
vai̱śvā̱na̱rāya̍ | mī̱ḻhuṣe̍ | sa̱-joṣā̍ḥ | ka̱thā | dā̱śe̱ma̱ | a̱gnaye̍ | bṛ̱hat | bhāḥ |
anū̍nena | bṛ̱ha̱tā | va̱kṣathe̍na | upa̍ | sta̱bhā̱ya̱t | u̱pa̱-mit | na | rodha̍ḥ |
mā | ni̱nda̱ta̱ | yaḥ | i̱mām | mahya̍m | rā̱tim | de̱vaḥ | da̱dau | maryā̍ya | sva̱dhā-vā̍n |
pākā̍ya | gṛtsa̍ḥ | a̱mṛta̍ḥ | vi-ce̍tāḥ | vai̱śvā̱na̱raḥ | nṛ-ta̍maḥ | ya̱hvaḥ | a̱gniḥ |
sāma̍ | dvi̱-barhā̍ḥ | mahi̍ | ti̱gma-bhṛ̍ṣṭiḥ | sa̱hasra̍-retāḥ | vṛ̱ṣa̱bhaḥ | tuvi̍ṣmān |
pa̱dam | na | goḥ | apa̍-gūḻham | vi̱vi̱dvān | a̱gniḥ | mahya̍m | pra | it | ū̱m̐ iti̍ | vo̱ca̱t | ma̱nī̱ṣām |
pra | tān | a̱gniḥ | ba̱bha̱sa̱t | ti̱gma-ja̍mbhaḥ | tapi̍ṣṭhena | śo̱ciṣā̍ | yaḥ | su̱-rādhā̍ḥ |
pra | ye | mi̱nanti̍ | varu̍ṇasya | dhāma̍ | pri̱yā | mi̱trasya̍ | ceta̍taḥ | dhru̱vāṇi̍ |
a̱bhrā̱tara̍ḥ | na | yoṣa̍ṇaḥ | vyanta̍ḥ | pa̱ti̱-ripa̍ḥ | na | jana̍yaḥ | du̱ḥ-evā̍ḥ |
pā̱pāsa̍ḥ | santa̍ḥ | a̱nṛ̱tāḥ | a̱sa̱tyāḥ | i̱dam | pa̱dam | a̱ja̱na̱ta̱ | ga̱bhī̱ram |
i̱dam | me̱ | a̱gne̱ | kiya̍te | pā̱va̱ka̱ | ami̍nate | gu̱rum | bhā̱ram | na | manma̍ |
bṛ̱hat | da̱dhā̱tha̱ | dhṛ̱ṣa̱tā | ga̱bhī̱ram | ya̱hvam | pṛ̱ṣṭham | praya̍sā | sa̱pta-dhā̍tu |
tam | it | nu | e̱va | sa̱ma̱nā | sa̱mā̱nam | a̱bhi | kratvā̍ | pu̱na̱tī | dhī̱tiḥ | a̱śyā̱ḥ |
sa̱sasya̍ | carma̍n | adhi̍ | cāru̍ | pṛśne̍ḥ | agne̍ | ru̱paḥ | aru̍pitam | jabā̍ru |
pra̱-vācya̍m | vaca̍saḥ | kim | me̱ | a̱sya | guhā̍ | hi̱tam | upa̍ | ni̱ṇik | va̱da̱nti̱ |
yat | u̱sriyā̍ṇām | apa̍ | vāḥ-i̍va | vran | pāti̍ | pri̱yam | ru̱paḥ | agra̍m | pa̱dam | veriti̱ veḥ |
i̱dam | ū̱m̐ iti̍ | tyat | mahi̍ | ma̱hām | anī̍kam | yat | u̱sriyā̍ | saca̍ta | pū̱rvyam | gauḥ |
ṛ̱tasya̍ | pa̱de | adhi̍ | dīdyā̍nam | guhā̍ | ra̱ghu̱-syat | ra̱ghu̱-yat | vi̱ve̱da̱ |
adha̍ | dyu̱tā̱naḥ | pi̱troḥ | sacā̍ | ā̱sā | ama̍nuta | guhya̍m | cāru̍ | pṛśne̍ḥ |
mā̱tuḥ | pa̱de | pa̱ra̱me | anti̍ | sat | goḥ | vṛṣṇa̍ḥ | śo̱ciṣa̍ḥ | pra-ya̍tasya | ji̱hvā |
ṛ̱tam | vo̱ce̱ | nama̍sā | pṛ̱cchyamā̍naḥ | tava̍ | ā̱-śasā̍ | jā̱ta̱-ve̱da̱ḥ | yadi̍ | i̱dam |
tvam | a̱sya | kṣa̱ya̱si̱ | yat | ha̱ | viśva̍m | di̱vi | yat | ū̱m̐ iti̍ | dravi̍ṇam | yat | pṛ̱thi̱vyām |
kim | na̱ḥ | a̱sya | dravi̍ṇam | kat | ha̱ | ratna̍m | vi | na̱ḥ | vo̱ca̱ḥ | jā̱ta̱-ve̱da̱ḥ | ci̱ki̱tvān |
guhā̍ | adhva̍naḥ | pa̱ra̱mam | yat | na̱ḥ | a̱sya | reku̍ | pa̱dam | na | ni̱dā̱nāḥ | aga̍nma |
kā | ma̱ryādā̍ | va̱yunā̍ | kat | ha̱ | vā̱mam | accha̍ | ga̱me̱ma̱ | ra̱ghava̍ḥ | na | vāja̍m |
ka̱dā | na̱ḥ | de̱vīḥ | a̱mṛta̍sya | patnī̍ḥ | sūra̍ḥ | varṇe̍na | ta̱ta̱na̱n | u̱ṣasa̍ḥ |
a̱ni̱reṇa̍ | vaca̍sā | pha̱lgve̍na | pra̱tītye̍na | kṛ̱dhunā̍ | a̱tṛ̱pāsa̍ḥ |
adha̍ | te | a̱gne̱ | kim | i̱ha | va̱da̱nti̱ | a̱nā̱yu̱dhāsa̍ḥ | asa̍tā | sa̱ca̱ntā̱m |
a̱sya | śri̱ye | sa̱m-i̱dhā̱nasya̍ | vṛṣṇa̍ḥ | vaso̍ḥ | anī̍kam | dame̍ | ā | ru̱ro̱ca̱ |
ruśa̍t | vasā̍naḥ | su̱dṛśī̍ka-rūpaḥ | kṣi̱tiḥ | na | rā̱yā | pu̱ru̱-vāra̍ḥ | a̱dyau̱t |
ū̱rdhvaḥ | ū̱m̐ iti̍ | su | na̱ḥ | a̱dhva̱ra̱sya̱ | ho̱ta̱ḥ | agne̍ | tiṣṭha̍ | de̱va-tā̍tā | yajī̍yān |
tvam | hi | viśva̍m | a̱bhi | asi̍ | manma̍ | pra | ve̱dhasa̍ḥ | ci̱t | ti̱ra̱si̱ | ma̱nī̱ṣām |
amū̍raḥ | hotā̍ | ni | a̱sā̱di̱ | vi̱kṣu | a̱gniḥ | ma̱ndraḥ | vi̱dathe̍ṣu | pra-ce̍tāḥ |
ū̱rdhvam | bhā̱num | sa̱vi̱tā-i̍va | a̱śre̱t | metā̍-iva | dhū̱mam | sta̱bhā̱ya̱t | upa̍ | dyām |
ya̱tā | su̱-jū̱rṇiḥ | rā̱tinī̍ | ghṛ̱tācī̍ | pra̱-da̱kṣi̱ṇit | de̱va-tā̍tim | u̱rā̱ṇaḥ |
ut | ū̱m̐ iti̍ | svaru̍ḥ | na̱va̱-jāḥ | na | a̱kraḥ | pa̱śvaḥ | a̱na̱kti̱ | su-dhi̍taḥ | su̱-meka̍ḥ |
stī̱rṇe | ba̱rhiṣi̍ | sa̱m-i̱dhā̱ne | a̱gnau | ū̱rdhvaḥ | a̱dhva̱ryuḥ | ju̱ju̱ṣā̱ṇaḥ | a̱sthā̱t |
pari̍ | a̱gniḥ | pa̱śu̱-pāḥ | na | hotā̍ | tri̱-vi̱ṣṭi | e̱ti̱ | pra̱-diva̍ḥ | u̱rā̱ṇaḥ |
pari̍ | tmanā̍ | mi̱ta-dru̍ḥ | e̱ti̱ | hotā̍ | a̱gniḥ | ma̱ndraḥ | madhu̍-vacāḥ | ṛ̱ta-vā̍ |
drava̍nti | a̱sya̱ | vā̱jina̍ḥ | na | śokā̍ḥ | bhaya̍nte | viśvā̍ | bhuva̍nā | yat | abhrā̍ṭ |
bha̱drā | te̱ | a̱gne̱ | su̱-a̱nī̱ka̱ | sa̱m-dṛk | gho̱rasya̍ | sa̱taḥ | viṣu̍ṇasya | cāru̍ḥ |
na | yat | te̱ | śo̱ciḥ | tama̍sā | vara̍nta | na | dhva̱smāna̍ḥ | ta̱nvi̍ | repa̍ḥ | ā | dhu̱riti̍ dhuḥ |
na | yasya̍ | sātu̍ḥ | jani̍toḥ | avā̍ri | na | mā̱tarā̍pi̱tarā̍ | nu | ci̱t | i̱ṣṭau |
adha̍ | mi̱traḥ | na | su-dhi̍taḥ | pā̱va̱kaḥ | a̱gniḥ | dī̱dā̱ya̱ | mānu̍ṣīṣu | vi̱kṣu |
dviḥ | yam | pañca̍ | jīja̍nan | sa̱m-vasā̍nāḥ | svasā̍raḥ | a̱gnim | mānu̍ṣīṣu | vi̱kṣu |
u̱ṣa̱ḥ-budha̍m | a̱tha̱rya̍ḥ | na | danta̍m | śu̱kram | su̱-āsa̍m | pa̱ra̱śum | na | ti̱gmam |
tava̍ | tye | a̱gne̱ | ha̱rita̍ḥ | ghṛ̱ta̱-snāḥ | rohi̍tāsaḥ | ṛ̱ju̱-añca̍ḥ | su̱-añca̍ḥ |
a̱ru̱ṣāsa̍ḥ | vṛṣa̍ṇaḥ | ṛ̱ju̱-mu̱ṣkāḥ | ā | de̱va-tā̍tim | a̱hva̱nta̱ | da̱smāḥ |
ye | ha̱ | tye | te̱ | saha̍mānāḥ | a̱yāsa̍ḥ | tve̱ṣāsa̍ḥ | a̱gne̱ | a̱rcaya̍ḥ | cara̍nti |
śye̱nāsa̍ḥ | na | du̱va̱sa̱nāsa̍ḥ | artha̍m | tu̱vi̱-sva̱nasa̍ḥ | māru̍tam | na | śardha̍ḥ |
akā̍ri | brahma̍ | sa̱m-i̱dhā̱na̱ | tubhya̍m | śaṁsā̍ti | u̱ktham | yaja̍te | vi | ū̱m̐ iti̍ | dhā̱ḥ |
hotā̍ram | a̱gnim | manu̍ṣaḥ | ni | se̱du̱ḥ | na̱ma̱syanta̍ḥ | u̱śija̍ḥ | śaṁsa̍m | ā̱yoḥ |
a̱yam | i̱ha | pra̱tha̱maḥ | dhā̱yi̱ | dhā̱tṛ-bhi̍ḥ | hotā̍ | yaji̍ṣṭhaḥ | a̱dhva̱reṣu̍ | īḍya̍ḥ |
yam | apna̍vānaḥ | bhṛga̍vaḥ | vi̱-ru̱ru̱cuḥ | vane̍ṣu | ci̱tram | vi̱-bhva̍m | vi̱śe-vi̍śe |
agne̍ | ka̱dā | te̱ | ā̱nu̱ṣak | bhuva̍t | de̱vasya̍ | ceta̍nam |
adha̍ | hi | tvā̱ | ja̱gṛ̱bhri̱re | martā̍saḥ | vi̱kṣu | īḍya̍m |
ṛ̱ta-vā̍nam | vi-ce̍tasam | paśya̍ntaḥ | dyām-i̍va | stṛ-bhi̍ḥ |
viśve̍ṣām | a̱dhva̱rāṇā̍m | ha̱ska̱rtāra̍m | dame̍-dame |
ā̱śum | dū̱tam | vi̱vasva̍taḥ | viśvā̍ḥ | yaḥ | ca̱rṣa̱ṇīḥ | a̱bhi |
ā | ja̱bhru̱ḥ | ke̱tum | ā̱yava̍ḥ | bhṛga̍vāṇam | vi̱śe-vi̍śe |
tam | ī̱m | hotā̍ram | ā̱nu̱ṣak | ci̱ki̱tvāṁsa̍m | ni | se̱di̱re̱ |
ra̱ṇvam | pā̱va̱ka-śo̍ciṣam | yaji̍ṣṭham | sa̱pta | dhāma̍-bhiḥ |
tam | śaśva̍tīṣu | mā̱tṛṣu̍ | vane̍ | ā | vī̱tam | aśri̍tam |
ci̱tram | santa̍m | guhā̍ | hi̱tam | su̱-veda̍m | kū̱ci̱t-a̱rthina̍m |
sa̱sasya̍ | yat | vi-yu̍tā | sasmi̍n | ūdha̍n | ṛ̱tasya̍ | dhāma̍n | ra̱ṇaya̍nta | de̱vāḥ |
ma̱hān | a̱gniḥ | nama̍sā | rā̱ta-ha̍vyaḥ | veḥ | a̱dhva̱rāya̍ | sada̍m | it | ṛ̱ta-vā̍ |
veḥ | a̱dhva̱rasya̍ | dū̱tyā̍ni | vi̱dvān | u̱bhe iti̍ | a̱ntariti̍ | roda̍sī̱ iti̍ | sa̱m-ci̱ki̱tvān |
dū̱taḥ | ī̱ya̱se̱ | pra̱-diva̍ḥ | u̱rā̱ṇaḥ | vi̱duḥ-ta̍raḥ | di̱vaḥ | ā̱-rodha̍nāni |
kṛ̱ṣṇam | te̱ | ema̍ | ruśa̍taḥ | pu̱raḥ | bhāḥ | ca̱ri̱ṣṇu | a̱rciḥ | vapu̍ṣām | it | eka̍m |
yat | apra̍-vītā | dadha̍te | ha̱ | garbha̍m | sa̱dyaḥ | ci̱t | jā̱taḥ | bhava̍si | it | ū̱m̐ iti̍ | dū̱taḥ |
sa̱dyaḥ | jā̱tasya̍ | dadṛ̍śānam | oja̍ḥ | yat | a̱sya̱ | vāta̍ḥ | a̱nu̱-vāti̍ | śo̱ciḥ |
vṛ̱ṇakti̍ | ti̱gmām | a̱ta̱seṣu̍ | ji̱hvām | sthi̱rā | ci̱t | annā̍ | da̱ya̱te̱ | vi | jambhai̍ḥ |
tṛ̱ṣu | yat | annā̍ | tṛ̱ṣuṇā̍ | va̱vakṣa̍ | tṛ̱ṣum | dū̱tam | kṛ̱ṇu̱te̱ | ya̱hvaḥ | a̱gniḥ |
vāta̍sya | me̱ḻim | sa̱ca̱te̱ | ni̱-jūrva̍n | ā̱śum | na | vā̱ja̱ya̱te̱ | hi̱nve | arvā̍ |
dū̱tam | va̱ḥ | vi̱śva-ve̍dasam | ha̱vya̱-vāha̍m | ama̍rtyam |
yaji̍ṣṭham | ṛ̱ñja̱se̱ | gi̱rā |
saḥ | hi | veda̍ | vasu̍-dhitim | ma̱hān | ā̱-rodha̍nam | di̱vaḥ |
saḥ | de̱vān | ā | i̱ha | va̱kṣa̱ti̱ |
saḥ | ve̱da̱ | de̱vaḥ | ā̱-nama̍m | de̱vān | ṛ̱ta̱-ya̱te | dame̍ |
dāti̍ | pri̱yāṇi̍ | ci̱t | vasu̍ |
saḥ | hotā̍ | saḥ | it | ū̱m̐ iti̍ | dū̱tya̍m | ci̱ki̱tvān | a̱ntaḥ | ī̱ya̱te̱ |
vi̱dvān | ā̱-rodha̍nam | di̱vaḥ |
te | syā̱ma̱ | ye | a̱gnaye̍ | da̱dā̱śuḥ | ha̱vyadā̍ti-bhiḥ |
ye | ī̱m | puṣya̍ntaḥ | i̱ndha̱te |
te | rā̱yā | te | su̱-vīryai̍ḥ | sa̱sa̱-vāṁsa̍ḥ | vi | śṛ̱ṇvi̱re̱ |
ye | a̱gnā | da̱dhi̱re | duva̍ḥ |
a̱sme iti̍ | rāya̍ḥ | di̱ve-di̍ve | sam | ca̱ra̱ntu̱ | pu̱ru̱-spṛha̍ḥ |
a̱sme iti̍ | vājā̍saḥ | ī̱ra̱tā̱m |
saḥ | vipra̍ḥ | ca̱rṣa̱ṇī̱nām | śava̍sā | mānu̍ṣāṇām |
ati̍ | kṣi̱prā-i̍va | vi̱dhya̱ti̱ |
agne̍ | mṛ̱ḻa | ma̱hān | a̱si̱ | yaḥ | ī̱m | ā | de̱va̱-yum | jana̍m |
i̱yetha̍ | ba̱rhiḥ | ā̱-sada̍m |
saḥ | mānu̍ṣīṣu | du̱ḥ-dabha̍ḥ | vi̱kṣu | pra̱-a̱vīḥ | ama̍rtyaḥ |
dū̱taḥ | viśve̍ṣām | bhu̱va̱t |
saḥ | sadma̍ | pari̍ | nī̱ya̱te̱ | hotā̍ | ma̱ndraḥ | divi̍ṣṭiṣu |
u̱ta | potā̍ | ni | sī̱da̱ti̱ |
u̱ta | gnāḥ | a̱gniḥ | a̱dhva̱re | u̱to iti̍ | gṛ̱ha-pa̍tiḥ | dame̍ |
u̱ta | bra̱hmā | ni | sī̱da̱ti̱ |
veṣi̍ | hi | a̱dhva̱ri̱-ya̱tām | u̱pa̱-va̱ktā | janā̍nām |
ha̱vyā | ca̱ | mānu̍ṣāṇām |
veṣi̍ | it | ū̱m̐ iti̍ | a̱sya̱ | dū̱tya̍m | yasya̍ | jujo̍ṣaḥ | a̱dhva̱ram |
ha̱vyam | marta̍sya | voḻha̍ve |
a̱smāka̍m | jo̱ṣi̱ | a̱dhva̱ram | a̱smāka̍m | ya̱jñam | a̱ṅgi̱ra̱ḥ |
a̱smāka̍m | śṛ̱ṇu̱dhi̱ | hava̍m |
pari̍ | te̱ | du̱ḥ-dabha̍ḥ | ratha̍ḥ | a̱smān | a̱śno̱tu̱ | vi̱śvata̍ḥ |
yena̍ | rakṣa̍si | dā̱śuṣa̍ḥ |
agne̍ | tam | a̱dya | aśva̍m | na | stomai̍ḥ | kratu̍m | na | bha̱dram | hṛ̱di̱-spṛśa̍m |
ṛ̱dhyāma̍ | te̱ | ohai̍ḥ |
adha̍ | hi | a̱gne̱ | krato̍ḥ | bha̱drasya̍ | dakṣa̍sya | sā̱dhoḥ |
ra̱thīḥ | ṛ̱tasya̍ | bṛ̱ha̱taḥ | ba̱bhūtha̍ |
e̱bhiḥ | na̱ḥ | a̱rkaiḥ | bhava̍ | na̱ḥ | a̱rvāṅ | sva̍ḥ | na | jyoti̍ḥ |
agne̍ | viśve̍bhiḥ | su̱-manā̍ḥ | anī̍kaiḥ |
ā̱bhiḥ | te̱ | a̱dya | gī̱ḥ-bhiḥ | gṛ̱ṇanta̍ḥ | agne̍ | dāśe̍ma |
pra | te̱ | di̱vaḥ | na | sta̱na̱ya̱nti̱ | śuṣmā̍ḥ |
tava̍ | svādi̍ṣṭhā | agne̍ | sam-dṛ̍ṣṭiḥ | i̱dā | ci̱t | ahna̍ḥ | i̱dā | ci̱t | a̱ktoḥ |
śri̱ye | ru̱kmaḥ | na | ro̱ca̱te̱ | u̱pā̱ke |
ghṛ̱tam | na | pū̱tam | ta̱nūḥ | a̱re̱pāḥ | śuci̍ | hira̍ṇyam |
tat | te̱ | ru̱kmaḥ | na | ro̱ca̱ta̱ | sva̱dhā̱-va̱ḥ |
kṛ̱tam | ci̱t | hi | sma̱ | sane̍mi | dveṣa̍ḥ | agne̍ | i̱noṣi̍ | martā̍t |
i̱tthā | yaja̍mānāt | ṛ̱ta̱-va̱ḥ |
śi̱vā | na̱ḥ | sa̱khyā | santu̍ | bhrā̱trā | agne̍ | de̱veṣu̍ | yu̱ṣme iti̍ |
sā | na̱ḥ | nābhi̍ḥ | sada̍ne | sasmi̍n | ūdha̍m |
bha̱dram | te̱ | a̱gne̱ | sa̱ha̱si̱n | anī̍kam | u̱pā̱ke | ā | ro̱ca̱te̱ | sūrya̍sya |
ruśa̍t | dṛ̱śe | da̱dṛ̱śe̱ | na̱kta̱-yā | ci̱t | arū̍kṣitam | dṛ̱śe | ā | rū̱pe | anna̍m |
vi | sā̱hi̱ | a̱gne̱ | gṛ̱ṇa̱te | ma̱nī̱ṣām | kham | vepa̍sā | tu̱vi̱-jā̱ta̱ | stavā̍naḥ |
viśve̍bhiḥ | yat | va̱vana̍ḥ | śu̱kra̱ | de̱vaiḥ | tat | na̱ḥ | rā̱sva̱ | su̱-ma̱ha̱ḥ | bhūri̍ | manma̍ |
tvat | a̱gne̱ | kāvyā̍ | tvat | ma̱nī̱ṣāḥ | tvat | u̱kthā | jā̱ya̱nte̱ | rādhyā̍ni |
tvat | e̱ti̱ | dravi̍ṇam | vī̱ra-pe̍śāḥ | i̱tthā-dhi̍ye | dā̱śuṣe̍ | martyā̍ya |
tvat | vā̱jī | vā̱ja̱m-bha̱raḥ | vi-hā̍yāḥ | a̱bhi̱ṣṭi̱-kṛt | jā̱ya̱te̱ | sa̱tya-śu̍ṣmaḥ |
tvat | ra̱yiḥ | de̱va-jū̍taḥ | ma̱ya̱ḥ-bhuḥ | tvat | ā̱śuḥ | jū̱ju̱-vān | a̱gne̱ | arvā̍ |
tvām | a̱gne̱ | pra̱tha̱mam | de̱va̱-yanta̍ḥ | de̱vam | martā̍ḥ | a̱mṛ̱ta̱ | ma̱ndra-ji̍hvam |
dve̱ṣa̱ḥ-yuta̍m | ā | vi̱vā̱sa̱nti̱ | dhī̱bhiḥ | damū̍nasam | gṛ̱ha-pa̍tim | amū̍ram |
ā̱re | a̱smat | ama̍tim | ā̱re | aṁha̍ḥ | ā̱re | viśvā̍m | du̱ḥ-ma̱tim | yat | ni̱-pāsi̍ |
do̱ṣā | śi̱vaḥ | sa̱ha̱sa̱ḥ | sū̱no̱ iti̍ | a̱gne̱ | yam | de̱vaḥ | ā | ci̱t | saca̍se | sva̱sti |
yaḥ | tvām | a̱gne̱ | i̱nadha̍te | ya̱ta-sru̍k | triḥ | te̱ | anna̍m | kṛ̱ṇava̍t | sasmi̍n | aha̍n |
saḥ | su | dyu̱mnaiḥ | a̱bhi | a̱stu̱ | pra̱-sakṣa̍t | tava̍ | kratvā̍ | jā̱ta̱-ve̱da̱ḥ | ci̱ki̱tvān |
i̱dhmam | yaḥ | te̱ | ja̱bhara̍t | śa̱śra̱mā̱ṇaḥ | ma̱haḥ | a̱gne̱ | anī̍kam | ā | sa̱pa̱ryan |
saḥ | i̱dhā̱naḥ | prati̍ | do̱ṣām | u̱ṣasa̍m | puṣya̍n | ra̱yim | sa̱ca̱te̱ | ghnan | a̱mitrā̍n |
a̱gniḥ | ī̱śe̱ | bṛ̱ha̱taḥ | kṣa̱triya̍sya | a̱gniḥ | vāja̍sya | pa̱ra̱masya̍ | rā̱yaḥ |
dadhā̍ti | ratna̍m | vi̱dha̱te | yavi̍ṣṭhaḥ | vi | ā̱nu̱ṣak | martyā̍ya | sva̱dhā-vā̍n |
yat | ci̱t | hi | te̱ | pu̱ru̱ṣa̱-trā | ya̱vi̱ṣṭha̱ | aci̍tti-bhiḥ | ca̱kṛ̱ma | kat | ci̱t | āga̍ḥ |
kṛ̱dhi | su | a̱smān | adi̍teḥ | anā̍gān | vi | enā̍ṁsi | śi̱śra̱tha̱ḥ | viṣva̍k | a̱gne̱ |
ma̱haḥ | ci̱t | a̱gne̱ | ena̍saḥ | a̱bhīke̍ | ū̱rvāt | de̱vānā̍m | u̱ta | martyā̍nām |
mā | te̱ | sakhā̍yaḥ | sada̍m | it | ri̱ṣā̱ma̱ | yaccha̍ | to̱kāya̍ | tana̍yāya | śam | yoḥ |
yathā̍ | ha̱ | tyat | va̱sa̱va̱ḥ | gau̱rya̍m | ci̱t | pa̱di | si̱tām | amu̍ñcata | ya̱ja̱trā̱ḥ |
e̱vo iti̍ | su | a̱smat | mu̱ñca̱ta̱ | vi | aṁha̍ḥ | pra | tā̱ri̱ | a̱gne̱ | pra̱-ta̱ram | na̱ḥ | āyu̍ḥ |
prati̍ | a̱gniḥ | u̱ṣasā̍m | agra̍m | a̱khya̱t | vi̱-bhā̱tī̱nām | su̱-manā̍ḥ | ra̱tna̱-dheya̍m |
yā̱tam | a̱śvi̱nā̱ | su̱-kṛta̍ḥ | du̱ro̱ṇam | ut | sūrya̍ḥ | jyoti̍ṣā | de̱vaḥ | e̱ti̱ |
ū̱rdhvam | bhā̱num | sa̱vi̱tā | de̱vaḥ | a̱śre̱t | dra̱psam | davi̍dhvat | go̱-i̱ṣaḥ | na | satvā̍ |
anu̍ | vra̱tam | varu̍ṇaḥ | ya̱nti̱ | mi̱traḥ | yat | sūrya̍m | di̱vi | ā̱-ro̱haya̍nti |
yam | sī̱m | akṛ̍ṇvan | tama̍se | vi̱-pṛce̍ | dhru̱va-kṣe̍māḥ | ana̍va-syantaḥ | artha̍m |
tam | sūrya̍m | ha̱rita̍ḥ | sa̱pta | ya̱hvīḥ | spaśa̍m | viśva̍sya | jaga̍taḥ | va̱ha̱nti̱ |
vahi̍ṣṭhebhiḥ | vi̱-hara̍n | yā̱si̱ | tantu̍m | a̱va̱-vyaya̍n | asi̍tam | de̱va̱ | vasma̍ |
davi̍dhvataḥ | ra̱śmaya̍ḥ | sūrya̍sya | carma̍-iva | ava̍ | a̱dhu̱ḥ | tama̍ḥ | a̱p-su | a̱ntariti̍ |
anā̍yataḥ | ani̍-baddhaḥ | ka̱thā | a̱yam | nya̍ṅ | u̱ttā̱naḥ | ava̍ | pa̱dya̱te̱ | na |
kayā̍ | yā̱ti̱ | sva̱dhayā̍ | kaḥ | da̱da̱rśa̱ | di̱vaḥ | ska̱mbhaḥ | sam-ṛ̍taḥ | pā̱ti̱ | nāka̍m |
prati̍ | a̱gniḥ | u̱ṣasa̍ḥ | jā̱ta-ve̍dāḥ | akhya̍t | de̱vaḥ | roca̍mānāḥ | maha̍ḥ-bhiḥ |
ā | nā̱sa̱tyā̱ | u̱ru̱-gā̱yā | rathe̍na | i̱mam | ya̱jñam | upa̍ | na̱ḥ | yā̱ta̱m | accha̍ |
ū̱rdhvam | ke̱tum | sa̱vi̱tā | de̱vaḥ | a̱śre̱t | jyoti̍ḥ | viśva̍smai | bhuva̍nāya | kṛ̱ṇvan |
ā | a̱prā̱ḥ | dyāvā̍pṛthi̱vī iti̍ | a̱ntari̍kṣam | vi | sūrya̍ḥ | ra̱śmi-bhi̍ḥ | ceki̍tānaḥ |
ā̱-vaha̍ntī | a̱ru̱ṇīḥ | jyoti̍ṣā | ā | a̱gā̱t | ma̱hī | ci̱trā | ra̱śmi-bhi̍ḥ | ceki̍tānā |
pra̱-bo̱dhaya̍ntī | su̱vi̱tāya̍ | de̱vī | u̱ṣāḥ | ī̱ya̱te̱ | su̱-yujā̍ | rathe̍na |
ā | vā̱m | vahi̍ṣṭhāḥ | i̱ha | te | va̱ha̱ntu̱ | rathā̍ḥ | aśvā̍saḥ | u̱ṣasa̍ḥ | vi-u̍ṣṭau |
i̱me | hi | vā̱m | ma̱dhu̱-peyā̍ya | somā̍ḥ | a̱smin | ya̱jñe | vṛ̱ṣa̱ṇā̱ | mā̱da̱ye̱thā̱m |
anā̍yataḥ | ani̍-baddhaḥ | ka̱thā | a̱yam | nya̍ṅ | u̱ttā̱naḥ | ava̍ | pa̱dya̱te̱ | na |
kayā̍ | yā̱ti̱ | sva̱dhayā̍ | kaḥ | da̱da̱rśa̱ | di̱vaḥ | ska̱mbhaḥ | sam-ṛ̍taḥ | pā̱ti̱ | nāka̍m |
a̱gniḥ | hotā̍ | na̱ḥ | a̱dhva̱re | vā̱jī | san | pari̍ | nī̱ya̱te̱ |
de̱vaḥ | de̱veṣu̍ | ya̱jñiya̍ḥ |
pari̍ | tri̱-vi̱ṣṭi | a̱dhva̱ram | yāti̍ | a̱gniḥ | ra̱thīḥ-i̍va |
ā | de̱veṣu̍ | praya̍ḥ | dadha̍t |
pari̍ | vāja̍-patiḥ | ka̱viḥ | a̱gniḥ | ha̱vyāni̍ | a̱kra̱mī̱t |
dadha̍t | ratnā̍ni | dā̱śuṣe̍ |
a̱yam | yaḥ | sṛñja̍ye | pu̱raḥ | dai̱va̱-vā̱te | sa̱m-i̱dhyate̍ |
dyu̱-mān | a̱mi̱tra̱-dambha̍naḥ |
asya̍ | gha̱ | vī̱raḥ | īva̍taḥ | a̱gneḥ | ī̱śī̱ta̱ | martya̍ḥ |
ti̱gma-ja̍mbhasya | mī̱ḻhuṣa̍ḥ |
tam | arva̍ntam | na | sā̱na̱sim | a̱ru̱ṣam | na | di̱vaḥ | śiśu̍m |
ma̱rmṛ̱jyante̍ | di̱ve-di̍ve |
bodha̍t | yat | mā̱ | hari̍-bhyām | ku̱mā̱raḥ | sā̱ha̱-de̱vyaḥ |
accha̍ | na | hū̱taḥ | ut | a̱ra̱m |
u̱ta | tyā | ya̱ja̱tā | harī̱ iti̍ | ku̱mā̱rāt | sā̱ha̱-de̱vyāt |
pra-ya̍tā | sa̱dyaḥ | ā | da̱de̱ |
e̱ṣaḥ | vā̱m | de̱vau̱ | a̱śvi̱nā̱ | ku̱mā̱raḥ | sā̱ha̱-de̱vyaḥ |
dī̱rgha-ā̍yuḥ | a̱stu̱ | soma̍kaḥ |
tam | yu̱vam | de̱vau̱ | a̱śvi̱nā̱ | ku̱mā̱ram | sā̱ha̱-de̱vyam |
dī̱rgha-ā̍yuṣam | kṛ̱ṇo̱ta̱na̱ |
ā | sa̱tyaḥ | yā̱tu̱ | ma̱gha-vā̍n | ṛ̱jī̱ṣī | drava̍ntu | a̱sya̱ | hara̍yaḥ | upa̍ | na̱ḥ |
tasmai̍ | it | andha̍ḥ | su̱su̱ma̱ | su̱-dakṣa̍m | i̱ha | a̱bhi̱-pi̱tvam | ka̱ra̱te̱ | gṛ̱ṇā̱naḥ |
ava̍ | sya̱ | śū̱ra̱ | adhva̍naḥ | na | ante̍ | a̱smin | na̱ḥ | a̱dya | sava̍ne | ma̱ndadhyai̍ |
śaṁsā̍ti | u̱ktham | u̱śanā̍-iva | ve̱dhāḥ | ci̱ki̱tuṣe̍ | a̱su̱ryā̍ya | manma̍ |
ka̱viḥ | na | ni̱ṇyam | vi̱dathā̍ni | sādha̍n | vṛṣā̍ | yat | seka̍m | vi̱-pi̱pā̱naḥ | arcā̍t |
di̱vaḥ | i̱tthā | jī̱ja̱na̱t | sa̱pta | kā̱rūn | ahnā̍ | ci̱t | ca̱kru̱ḥ | va̱yunā̍ | gṛ̱ṇanta̍ḥ |
sva̍ḥ | yat | vedi̍ | su̱-dṛśī̍kam | a̱rkaiḥ | mahi̍ | jyoti̍ḥ | ru̱ru̱cu̱ḥ | yat | ha̱ | vasto̍ḥ |
a̱ndhā | tamā̍ṁsi | dudhi̍tā | vi̱-cakṣe̍ | nṛ-bhya̍ḥ | ca̱kā̱ra̱ | nṛ-ta̍maḥ | a̱bhiṣṭau̍ |
va̱va̱kṣe | indra̍ḥ | ami̍tam | ṛ̱jī̱ṣī | u̱bhe iti̍ | ā | pa̱prau̱ | roda̍sī̱ iti̍ | ma̱hi̱-tvā |
ata̍ḥ | ci̱t | a̱sya̱ | ma̱hi̱mā | vi | re̱ci̱ | a̱bhi | yaḥ | viśvā̍ | bhuva̍nā | ba̱bhūva̍ |
viśvā̍ni | śa̱kraḥ | naryā̍ṇi | vi̱dvān | a̱paḥ | ri̱re̱ca̱ | sakhi̍-bhiḥ | ni-kā̍maiḥ |
aśmā̍nam | ci̱t | ye | bi̱bhi̱duḥ | vaca̍ḥ-bhiḥ | vra̱jam | go-ma̍ntam | u̱śija̍ḥ | vi | va̱vru̱riti̍ vavruḥ |
a̱paḥ | vṛ̱tram | va̱vri̱-vāṁsa̍m | parā̍ | a̱ha̱n | pra | ā̱va̱t | te̱ | vajra̍m | pṛ̱thi̱vī | sa-ce̍tāḥ |
pra | arṇā̍ṁsi | sa̱mu̱driyā̍ṇi | ai̱no̱ḥ | pati̍ḥ | bhava̍n | śava̍sā | śū̱ra̱ | dhṛ̱ṣṇo̱ iti̍ |
a̱paḥ | yat | adri̍m | pu̱ru̱-hū̱ta̱ | darda̍ḥ | ā̱viḥ | bhu̱va̱t | sa̱ramā̍ | pū̱rvyam | te̱ |
saḥ | na̱ḥ | ne̱tā | vāja̍m | ā | da̱rṣi̱ | bhūri̍m | go̱trā | ru̱jan | aṅgi̍raḥ-bhiḥ | gṛ̱ṇā̱naḥ |
accha̍ | ka̱vim | nṛ̱-ma̱na̱ḥ | gā̱ḥ | a̱bhiṣṭau̍ | sva̍ḥ-sātā | ma̱gha̱-va̱n | nādha̍mānam |
ū̱ti-bhi̍ḥ | tam | i̱ṣa̱ṇa̱ḥ | dyu̱mna-hū̍tau | ni | mā̱yā-vā̍n | abra̍hmā | dasyu̍ḥ | a̱rta̱ |
ā | da̱syu̱-ghnā | mana̍sā | yā̱hi̱ | asta̍m | bhuva̍t | te̱ | kutsa̍ḥ | sa̱khye | ni-kā̍maḥ |
sve | yonau̍ | ni | sa̱da̱ta̱m | sa-rū̍pā | vi | vā̱m | ci̱ki̱tsa̱t | ṛ̱ta̱-cit | ha̱ | nārī̍ |
yāsi̍ | kutse̍na | sa̱-ratha̍m | a̱va̱syuḥ | to̱daḥ | vāta̍sya | haryo̍ḥ | īśā̍naḥ |
ṛ̱jrā | vāja̍m | na | gadhya̍m | yuyū̍ṣan | ka̱viḥ | yat | aha̍n | pāryā̍ya | bhūṣā̍t |
kutsā̍ya | śuṣṇa̍m | a̱śuṣa̍m | ni | ba̱rhī̱ḥ | pra̱-pi̱tve | ahna̍ḥ | kuya̍vam | sa̱hasrā̍ |
sa̱dyaḥ | dasyū̍n | pra | mṛ̱ṇa̱ | ku̱tsyena̍ | pra | sūra̍ḥ | ca̱kram | vṛ̱ha̱tā̱t | a̱bhīke̍ |
tvam | pipru̍m | mṛga̍yam | śū̱śu̱-vāṁsa̍m | ṛ̱jiśva̍ne | vai̱da̱thi̱nāya̍ | ra̱ndhī̱ḥ |
pa̱ñcā̱śat | kṛ̱ṣṇā | ni | va̱pa̱ḥ | sa̱hasrā̍ | atka̍m | na | pura̍ḥ | ja̱ri̱mā | vi | da̱rda̱riti̍ dardaḥ |
sūra̍ḥ | u̱pā̱ke | ta̱nva̍m | dadhā̍naḥ | vi | yat | te̱ | ceti̍ | a̱mṛta̍sya | varpa̍ḥ |
mṛ̱gaḥ | na | ha̱stī | tavi̍ṣīm | u̱ṣā̱ṇaḥ | si̱ṁhaḥ | na | bhī̱maḥ | āyu̍dhāni | bibhra̍t |
indra̍m | kāmā̍ḥ | va̱su̱-yanta̍ḥ | a̱gma̱n | sva̍ḥ-mīḻhe | na | sava̍ne | ca̱kā̱nāḥ |
śra̱va̱syava̍ḥ | śa̱śa̱mā̱nāsa̍ḥ | u̱kthaiḥ | oka̍ḥ | na | ra̱ṇvā | su̱dṛśī̍-iva | pu̱ṣṭiḥ |
tam | it | va̱ḥ | indra̍m | su̱-hava̍m | hu̱ve̱ma̱ | yaḥ | tā | ca̱kāra̍ | naryā̍ | pu̱rūṇi̍ |
yaḥ | mā-va̍te | ja̱ri̱tre | gadhya̍m | ci̱t | ma̱kṣu | vāja̍m | bhara̍ti | spā̱rha-rā̍dhāḥ |
ti̱gmā | yat | a̱ntaḥ | a̱śani̍ḥ | patā̍ti | kasmi̍n | ci̱t | śū̱ra̱ | mu̱hu̱ke | janā̍nām |
gho̱rā | yat | a̱rya̱ | sam-ṛ̍tiḥ | bhavā̍ti | adha̍ | sma̱ | na̱ḥ | ta̱nva̍ḥ | bo̱dhi̱ | go̱pāḥ |
bhuva̍ḥ | a̱vi̱tā | vā̱ma-de̍vasya | dhī̱nām | bhuva̍ḥ | sakhā̍ | a̱vṛ̱kaḥ | vāja̍-sātau |
tvām | anu̍ | pra-ma̍tim | ā | ja̱ga̱nma̱ | u̱ru̱-śaṁsa̍ḥ | ja̱ri̱tre | vi̱śvadha̍ | syā̱ḥ |
e̱bhiḥ | nṛ-bhi̍ḥ | i̱ndra̱ | tvā̱yu-bhi̍ḥ | tvā̱ | ma̱ghava̍t-bhiḥ | ma̱gha̱-va̱n | viśve̍ | ā̱jau |
dyāva̍ḥ | na | dyu̱mnaiḥ | a̱bhi | santa̍ḥ | a̱ryaḥ | kṣa̱paḥ | ma̱de̱ma̱ | śa̱rada̍ḥ | ca̱ | pū̱rvīḥ |
e̱va | it | indrā̍ya | vṛ̱ṣa̱bhāya̍ | vṛṣṇe̍ | brahma̍ | a̱ka̱rma̱ | bhṛga̍vaḥ | na | ratha̍m |
nu | ci̱t | yathā̍ | na̱ḥ | sa̱khyā | vi̱-yoṣa̍t | asa̍t | na̱ḥ | u̱graḥ | a̱vi̱tā | ta̱nū̱-pāḥ |
nu | stu̱taḥ | i̱ndra̱ | nu | gṛ̱ṇā̱naḥ | iṣa̍m | ja̱ri̱tre | na̱dya̍ḥ | na | pī̱pe̱riti̍ pīpeḥ |
akā̍ri | te̱ | ha̱ri̱-va̱ḥ | brahma̍ | navya̍m | dhi̱yā | syā̱ma̱ | ra̱thya̍ḥ | sa̱dā̱-sāḥ |
tvam | ma̱hān | i̱ndra̱ | tubhya̍m | ha̱ | kṣāḥ | anu̍ | kṣa̱tram | ma̱ṁhanā̍ | ma̱nya̱ta̱ | dyauḥ |
tvam | vṛ̱tram | śava̍sā | ja̱gha̱nvān | sṛ̱jaḥ | sindhū̍n | ahi̍nā | ja̱gra̱sā̱nān |
tava̍ | tvi̱ṣaḥ | jani̍man | re̱ja̱ta̱ | dyauḥ | reja̍t | bhūmi̍ḥ | bhi̱yasā̍ | svasya̍ | ma̱nyoḥ |
ṛ̱ghā̱yanta̍ | su̱-bhva̍ḥ | parva̍tāsaḥ | ārda̍n | dhanvā̍ni | sa̱raya̍nte | āpa̍ḥ |
bhi̱nat | gi̱rim | śava̍sā | vajra̍m | i̱ṣṇan | ā̱vi̱ḥ-kṛ̱ṇvā̱naḥ | sa̱ha̱sā̱naḥ | oja̍ḥ |
vadhī̍t | vṛ̱tram | vajre̍ṇa | ma̱nda̱sā̱naḥ | sara̍n | āpa̍ḥ | java̍sā | ha̱ta-vṛ̍ṣṇīḥ |
su̱-vīra̍ḥ | te̱ | ja̱ni̱tā | ma̱nya̱ta̱ | dyauḥ | indra̍sya | ka̱rtā | svapa̍ḥ-tamaḥ | bhū̱t |
yaḥ | ī̱m | ja̱jāna̍ | sva̱rya̍m | su̱-vajra̍m | ana̍pa-cyutam | sada̍saḥ | na | bhūma̍ |
yaḥ | eka̍ḥ | it | cya̱vaya̍ti | pra | bhūma̍ | rājā̍ | kṛ̱ṣṭī̱nām | pu̱ru̱-hū̱taḥ | indra̍ḥ |
sa̱tyam | e̱na̱m | anu̍ | viśve̍ | ma̱da̱nti̱ | rā̱tim | de̱vasya̍ | gṛ̱ṇa̱taḥ | ma̱ghona̍ḥ |
sa̱trā | somā̍ḥ | a̱bha̱va̱n | a̱sya̱ | viśve̍ | sa̱trā | madā̍saḥ | bṛ̱ha̱taḥ | madi̍ṣṭhāḥ |
sa̱trā | a̱bha̱va̱ḥ | vasu̍-patiḥ | vasū̍nām | datre̍ | viśvā̍ḥ | a̱dhi̱thā̱ḥ | i̱ndra̱ | kṛ̱ṣṭīḥ |
tvam | adha̍ | pra̱tha̱mam | jāya̍mānaḥ | ame̍ | viśvā̍ḥ | a̱dhi̱thā̱ḥ | i̱ndra̱ | kṛ̱ṣṭīḥ |
tvam | prati̍ | pra̱-vata̍ḥ | ā̱-śayā̍nam | ahi̍m | vajre̍ṇa | ma̱gha̱-va̱n | vi | vṛ̱śca̱ḥ |
sa̱trā̱-hana̍n | dadhṛ̍ṣim | tumra̍m | indra̍m | ma̱hām | a̱pā̱ram | vṛ̱ṣa̱bham | su̱-vajra̍m |
hantā̍ | yaḥ | vṛ̱tram | sani̍tā | u̱ta | vāja̍m | dātā̍ | ma̱ghāni̍ | ma̱gha-vā̍ | su̱-rādhā̍ḥ |
a̱yam | vṛta̍ḥ | cā̱ta̱ya̱te̱ | sa̱m-ī̱cīḥ | yaḥ | ā̱jiṣu̍ | ma̱gha-vā̍ | śṛ̱ṇve | eka̍ḥ |
a̱yam | vāja̍m | bha̱ra̱ti̱ | yam | sa̱noti̍ | a̱sya | pri̱yāsa̍ḥ | sa̱khye | syā̱ma̱ |
a̱yam | śṛ̱ṇve̱ | adha̍ | jaya̍n | u̱ta | ghnan | a̱yam | u̱ta | pra | kṛ̱ṇu̱te̱ | yu̱dhā | gāḥ |
ya̱dā | sa̱tyam | kṛ̱ṇu̱te | ma̱nyum | indra̍ḥ | viśva̍m | dṛ̱ḻham | bha̱ya̱te̱ | eja̍t | a̱smā̱t |
sam | indra̍ḥ | gāḥ | a̱ja̱ya̱t | sam | hira̍ṇyā | sam | a̱śvi̱yā | ma̱gha-vā̍ | yaḥ | ha̱ | pū̱rvīḥ |
e̱bhiḥ | nṛ-bhi̍ḥ | nṛ-ta̍maḥ | a̱sya̱ | śā̱kaiḥ | rā̱yaḥ | vi̱-bha̱ktā | sa̱m-bha̱raḥ | ca̱ | vasva̍ḥ |
kiya̍t | svi̱t | indra̍ḥ | adhi̍ | e̱ti̱ | mā̱tuḥ | kiya̍t | pi̱tuḥ | ja̱ni̱tuḥ | yaḥ | ja̱jāna̍ |
yaḥ | a̱sya̱ | śuṣma̍m | mu̱hu̱kaiḥ | iya̍rti | vāta̍ḥ | na | jū̱taḥ | sta̱naya̍t-bhiḥ | a̱bhraiḥ |
kṣi̱yanta̍m | tva̱m | akṣi̍yantam | kṛ̱ṇo̱ti̱ | iya̍rti | re̱ṇum | ma̱gha-vā̍ | sa̱m-oha̍m |
vi̱-bha̱ñja̱nuḥ | a̱śani̍mān-iva | dyauḥ | u̱ta | sto̱tāra̍m | ma̱gha-vā̍ | vasau̍ | dhā̱t |
a̱yam | ca̱kram | i̱ṣa̱ṇa̱t | sūrya̍sya | ni | eta̍śam | rī̱ra̱ma̱t | sa̱sṛ̱mā̱ṇam |
ā | kṛ̱ṣṇaḥ | ī̱m | ju̱hu̱rā̱ṇaḥ | ji̱gha̱rti̱ | tva̱caḥ | bu̱dhne | raja̍saḥ | a̱sya | yonau̍ |
asi̍knyām | yaja̍mānaḥ | na | hotā̍ |
ga̱vyanta̍ḥ | indra̍m | sa̱khyāya̍ | viprā̍ḥ | a̱śva̱-yanta̍ḥ | vṛṣa̍ṇam | vā̱jaya̍ntaḥ |
ja̱ni̱-yanta̍ḥ | ja̱ni̱-dām | akṣi̍ta-ūtim | ā | cya̱va̱yā̱ma̱ḥ | a̱va̱te | na | kośa̍m |
trā̱tā | na̱ḥ | bo̱dhi̱ | dadṛ̍śānaḥ | ā̱piḥ | a̱bhi̱-khyā̱tā | ma̱rḍi̱tā | so̱myānā̍m |
sakhā̍ | pi̱tā | pi̱tṛ-ta̍maḥ | pi̱tṝ̱ṇām | kartā̍ | ī̱m | ū̱m̐ iti̍ | lo̱kam | u̱śa̱te | va̱ya̱ḥ-dhāḥ |
sa̱khi̱-ya̱tām | a̱vi̱tā | bo̱dhi̱ | sakhā̍ | gṛ̱ṇā̱naḥ | i̱ndra̱ | stu̱va̱te | vaya̍ḥ | dhā̱ḥ |
va̱yam | hi | ā | te̱ | ca̱kṛ̱ma | sa̱-bādha̍ḥ | ā̱bhiḥ | śamī̍bhiḥ | ma̱haya̍ntaḥ | i̱ndra̱ |
stu̱taḥ | indra̍ḥ | ma̱gha-vā̍ | yat | ha̱ | vṛ̱trā | bhūrī̍ṇi | eka̍ḥ | a̱pra̱tīni̍ | ha̱nti̱ |
a̱sya | pri̱yaḥ | ja̱ri̱tā | yasya̍ | śarma̍n | naki̍ḥ | de̱vāḥ | vā̱raya̍nte | na | martā̍ḥ |
e̱va | na̱ḥ | indra̍ḥ | ma̱gha-vā̍ | vi̱-ra̱pśī | kara̍t | sa̱tyā | ca̱rṣa̱ṇi̱-dhṛt | a̱na̱rvā |
tvam | rājā̍ | ja̱nuṣā̍m | dhe̱hi̱ | a̱sme iti̍ | adhi̍ | śrava̍ḥ | māhi̍nam | yat | ja̱ri̱tre |
nu | stu̱taḥ | i̱ndra̱ | nu | gṛ̱ṇā̱naḥ | iṣa̍m | ja̱ri̱tre | na̱dya̍ḥ | na | pī̱pe̱riti̍ pīpeḥ |
akā̍ri | te̱ | ha̱ri̱-va̱ḥ | brahma̍ | navya̍m | dhi̱yā | syā̱ma̱ | ra̱thya̍ḥ | sa̱dā̱-sāḥ |
a̱yam | panthā̍ḥ | anu̍-vittaḥ | pu̱rā̱ṇaḥ | yata̍ḥ | de̱vāḥ | u̱t-ajā̍yanta | viśve̍ |
ata̍ḥ | ci̱t | ā | ja̱ni̱ṣī̱ṣṭa̱ | pra-vṛ̍ddhaḥ | mā | mā̱tara̍m | a̱mu̱yā | patta̍ve | ka̱riti̍ kaḥ |
na | a̱ham | ata̍ḥ | niḥ | a̱ya̱ | du̱ḥ-gahā̍ | e̱tat | ti̱ra̱ścatā̍ | pā̱rśvāt | niḥ | ga̱mā̱ni̱ |
ba̱hūni̍ | me̱ | akṛ̍tā | kartvā̍ni | yudhyai̍ | tve̱na̱ | sam | tve̱na̱ | pṛ̱cchai̱ |
pa̱rā̱-ya̱tīm | mā̱tara̍m | anu̍ | a̱ca̱ṣṭa̱ | na | na | anu̍ | gā̱ni̱ | anu̍ | nu | ga̱mā̱ni̱ |
tvaṣṭu̍ḥ | gṛ̱he | a̱pi̱ba̱t | soma̍m | indra̍ḥ | śa̱ta̱-dha̱nya̍m | ca̱mvo̍ḥ | su̱tasya̍ |
kim | saḥ | ṛdha̍k | kṛ̱ṇa̱va̱t | yam | sa̱hasra̍m | mā̱saḥ | ja̱bhāra̍ | śa̱rada̍ḥ | ca̱ | pū̱rvīḥ |
na̱hi | nu | ā̱sya̱ | pra̱ti̱-māna̍m | asti̍ | a̱ntaḥ | ja̱teṣu̍ | u̱ta | ye | jani̍-tvāḥ |
a̱va̱dyam-i̍va | manya̍mānā | guhā̍ | a̱ka̱ḥ | indra̍m | mā̱tā | vī̱rye̍ṇa | ni-ṛ̍ṣṭam |
atha̍ | ut | a̱sthā̱t | sva̱yam | atka̍m | vasā̍naḥ | ā | roda̍sī̱ iti̍ | a̱pṛ̱ṇā̱t | jāya̍mānaḥ |
e̱tāḥ | a̱rṣa̱nti̱ | a̱la̱lā̱-bhava̍ntīḥ | ṛ̱tava̍rīḥ-iva | sa̱m-krośa̍mānāḥ |
e̱tāḥ | vi | pṛ̱ccha̱ | kim | i̱dam | bha̱na̱nti̱ | kam | āpa̍ḥ | adri̍m | pa̱ri̱-dhim | ru̱ja̱nti̱ |
kim | ū̱m̐ iti̍ | svi̱t | a̱smai̱ | ni̱-vida̍ḥ | bha̱na̱nta̱ | indra̍sya | a̱va̱dyam | di̱dhi̱ṣa̱nte̱ | āpa̍ḥ |
mama̍ | e̱tān | pu̱traḥ | ma̱ha̱tā | va̱dhena̍ | vṛ̱tram | ja̱gha̱nvān | a̱sṛ̱ja̱t | vi | sindhū̍n |
mama̍t | ca̱na | tvā̱ | yu̱va̱tiḥ | pa̱rā̱-āsa̍ | mama̍t | ca̱na | tvā̱ | ku̱ṣavā̍ | ja̱gāra̍ |
mama̍t | ci̱t | āpa̍ḥ | śiśa̍ve | ma̱mṛ̱ḍyu̱ḥ | mama̍t | ci̱t | indra̍ḥ | saha̍sā | ut | a̱ti̱ṣṭha̱t |
mama̍t | ca̱na | te̱ | ma̱gha̱-va̱n | vi-a̍ṁsaḥ | ni̱-vi̱vi̱dhvān | apa̍ | hanū̱ iti̍ | ja̱ghāna̍ |
adha̍ | ni-vi̍ddhaḥ | ut-ta̍raḥ | ba̱bhū̱vān | śira̍ḥ | dā̱sasya̍ | sam | pi̱ṇa̱k | va̱dhena̍ |
gṛ̱ṣṭiḥ | sa̱sū̱va̱ | sthavi̍ram | ta̱vā̱gām | a̱nā̱dhṛ̱ṣyam | vṛ̱ṣa̱bham | tumra̍m | indra̍m |
arī̍ḻham | va̱tsam | ca̱rathā̍ya | mā̱tā | sva̱yam | gā̱tum | ta̱nve̍ | i̱cchamā̍nam |
u̱ta | mā̱tā | ma̱hi̱ṣam | anu̍ | a̱ve̱na̱t | a̱mī iti̍ | tvā̱ | ja̱ha̱ti̱ | pu̱tra̱ | de̱vāḥ |
atha̍ | a̱bra̱vī̱t | vṛ̱tram | indra̍ḥ | ha̱ni̱ṣyan | sakhe̍ | vi̱ṣṇo̱ iti̍ | vi̱-ta̱ram | vi | kra̱ma̱sva̱ |
kaḥ | te̱ | mā̱tara̍m | vi̱dhavā̍m | a̱ca̱kra̱t | śa̱yum | kaḥ | tvām | a̱ji̱ghā̱ṁsa̱t | cara̍ntam |
kaḥ | te̱ | de̱vaḥ | adhi̍ | mā̱rḍī̱ke | ā̱sī̱t | yat | pra | akṣi̍ṇāḥ | pi̱tara̍m | pā̱da̱-gṛhya̍ |
ava̍rtyā | śuna̍ḥ | ā̱ntrāṇi̍ | pe̱ce̱ | na | de̱veṣu̍ | vi̱vi̱de̱ | ma̱rḍi̱tāra̍m |
apa̍śyam | jā̱yām | ama̍hīyamānām | adha̍ | me̱ | śye̱naḥ | madhu̍ | ā | ja̱bhā̱ra̱ |
e̱va | tvām | i̱ndra̱ | va̱jri̱n | atra̍ | viśve̍ | de̱vāsa̍ḥ | su̱-havā̍saḥ | ūmā̍ḥ |
ma̱hām | u̱bhe iti̍ | roda̍sī̱ iti̍ | vṛ̱ddham | ṛ̱ṣvam | niḥ | eka̍m | it | vṛ̱ṇa̱te̱ | vṛ̱tra̱-hatye̍ |
ava̍ | a̱sṛ̱ja̱nta̱ | jivra̍yaḥ | na | de̱vāḥ | bhuva̍ḥ | sa̱m-rāṭ | i̱ndra̱ | sa̱tya-yo̍niḥ |
aha̍n | ahi̍m | pa̱ri̱-śayā̍nam | arṇa̍ḥ | pra | va̱rta̱nīḥ | a̱ra̱da̱ḥ | vi̱śva-dhe̍nāḥ |
atṛ̍pṇuvantam | vi-ya̍tam | a̱bu̱dhyam | abu̍dhyamānam | su̱su̱pā̱nam | i̱ndra̱ |
sa̱pta | prati̍ | pra̱-vata̍ḥ | ā̱-śayā̍nam | ahi̍m | vajre̍ṇa | vi | ri̱ṇā̱ḥ | a̱pa̱rvan |
akṣo̍dayat | śava̍sā | kṣāma̍ | bu̱dhnam | vāḥ | na | vāta̍ḥ | tavi̍ṣībhiḥ | indra̍ḥ |
dṛ̱ḻhāni̍ | au̱bhnā̱t | u̱śamā̍naḥ | oja̍ḥ | ava̍ | a̱bhi̱na̱t | ka̱kubha̍ḥ | parva̍tānām |
a̱bhi | pra | da̱dru̱ḥ | jana̍yaḥ | na | garbha̍m | rathā̍ḥ-iva | pra | ya̱yu̱ḥ | sā̱kam | adra̍yaḥ |
ata̍rpayaḥ | vi̱-sṛta̍ḥ | u̱bjaḥ | ū̱rmīn | tvam | vṛ̱tān | a̱ri̱ṇā̱ḥ | i̱ndra̱ | sindhū̍n |
tvam | ma̱hīm | a̱vani̍m | vi̱śva-dhe̍nām | tu̱rvīta̍ye | va̱yyā̍ya | kṣara̍ntīm |
ara̍mayaḥ | nama̍sā | eja̍t | arṇa̍ḥ | su̱-ta̱ra̱ṇān | a̱kṛ̱ṇo̱ḥ | i̱ndra̱ | sindhū̍n |
pra | a̱gruva̍ḥ | na̱bha̱nva̍ḥ | na | vakvā̍ḥ | dhva̱srāḥ | a̱pi̱nva̱t | yu̱va̱tīḥ | ṛ̱ta̱-jñāḥ |
dhanvā̍ni | ajrā̍n | a̱pṛ̱ṇa̱k | tṛ̱ṣā̱ṇān | adho̍k | indra̍ḥ | sta̱rya̍ḥ | dam-su̍patnīḥ |
pū̱rvīḥ | u̱ṣasa̍ḥ | śa̱rada̍ḥ | ca̱ | gū̱rtāḥ | vṛ̱tram | ja̱gha̱nvān | a̱sṛ̱ja̱t | vi | sindhū̍n |
pari̍-sthitāḥ | a̱tṛ̱ṇa̱t | ba̱dba̱dhā̱nāḥ | sī̱rāḥ | indra̍ḥ | sravi̍tave | pṛ̱thi̱vyā |
va̱mrībhi̍ḥ | pu̱tram | a̱gruva̍ḥ | a̱dā̱nam | ni̱-veśa̍nāt | ha̱ri̱-va̱ḥ | ā | ja̱bha̱rtha̱ |
vi | a̱ndhaḥ | a̱khya̱t | ahi̍m | ā̱-da̱dā̱naḥ | niḥ | bhū̱t | u̱kha̱-chit | sam | a̱ra̱nta̱ | parva̍ |
pra | te̱ | pūrvā̍ṇi | kara̍ṇāni | vi̱pra̱ | ā̱-vi̱dvān | ā̱ha̱ | vi̱duṣe̍ | karā̍ṁsi |
yathā̍-yathā | vṛṣṇyā̍ni | sva-gū̍rtā | apā̍ṁsi | rā̱ja̱n | naryā̍ | avi̍veṣīḥ |
nu | stu̱taḥ | i̱ndra̱ | nu | gṛ̱ṇā̱naḥ | iṣa̍m | ja̱ri̱tre | na̱dya̍ḥ | na | pī̱pe̱riti̍ pīpeḥ |
akā̍ri | te̱ | ha̱ri̱-va̱ḥ | brahma̍ | navya̍m | dhi̱yā | syā̱ma̱ | ra̱thya̍ḥ | sa̱dā̱-sāḥ |
ā | na̱ḥ | indra̍ḥ | dū̱rāt | ā | na̱ḥ | ā̱sāt | a̱bhi̱ṣṭi̱-kṛt | ava̍se | yā̱sa̱t | u̱graḥ |
oji̍ṣṭhebhiḥ | nṛ̱-pati̍ḥ | vajra̍-bāhuḥ | sa̱m-ge | sa̱mat-su̍ | tu̱rvaṇi̍ḥ | pṛ̱ta̱nyūn |
ā | na̱ḥ | indra̍ḥ | hari̍-bhiḥ | yā̱tu̱ | accha̍ | a̱rvā̱cī̱naḥ | ava̍se | rādha̍se | ca̱ |
tiṣṭhā̍ti | va̱jrī | ma̱gha-vā̍ | vi̱-ra̱pśī | i̱mam | ya̱jñam | anu̍ | na̱ḥ | vāja̍-sātau |
i̱mam | ya̱jñam | tvam | a̱smāka̍m | i̱ndra̱ | pu̱raḥ | dadha̍t | sa̱ni̱ṣya̱si̱ | kratu̍m | na̱ḥ |
śva̱ghnī-i̍va | va̱jri̱n | sa̱naye̍ | dhanā̍nām | tvayā̍ | va̱yam | a̱ryaḥ | ā̱jim | ja̱ye̱ma̱ |
u̱śan | ū̱m̐ iti̍ | su | na̱ḥ | su̱-manā̍ḥ | u̱pā̱ke | soma̍sya | nu | su-su̍tasya | sva̱dhā̱-va̱ḥ |
pāḥ | i̱ndra̱ | prati̍-bhṛtasya | madhva̍ḥ | sam | andha̍sā | ma̱ma̱da̱ḥ | pṛ̱ṣṭhye̍na |
vi | yaḥ | ra̱ra̱pśe | ṛṣi̍-bhiḥ | nave̍bhiḥ | vṛ̱kṣaḥ | na | pa̱kvaḥ | sṛṇya̍ḥ | na | jetā̍ |
marya̍ḥ | na | yoṣā̍m | a̱bhi | manya̍mānaḥ | accha̍ | vi̱va̱kmi̱ | pu̱ru̱-hū̱tam | indra̍m |
gi̱riḥ | na | yaḥ | sva-ta̍vān | ṛ̱ṣvaḥ | indra̍ḥ | sa̱nāt | e̱va | saha̍se | jā̱taḥ | u̱graḥ |
ā-da̍rtā | vajra̍m | sthavi̍ram | na | bhī̱maḥ | u̱dnā-i̍va | kośa̍m | vasu̍nā | ni-ṛ̍ṣṭam |
na | yasya̍ | va̱rtā | ja̱nuṣā̍ | nu | asti̍ | na | rādha̍saḥ | ā̱-ma̱rī̱tā | ma̱ghasya̍ |
u̱t-va̱vṛ̱ṣā̱ṇaḥ | ta̱vi̱ṣī̱-va̱ḥ | u̱gra̱ | a̱smabhya̍m | da̱ddhi̱ | pu̱ru̱-hū̱ta̱ | rā̱yaḥ |
īkṣe̍ | rā̱yaḥ | kṣaya̍sya | ca̱rṣa̱ṇī̱nām | u̱ta | vra̱jam | a̱pa̱-va̱rtā | a̱si̱ | gonā̍m |
śi̱kṣā̱-na̱raḥ | sa̱m-i̱theṣu̍ | pra̱hā-vā̍n | vasva̍ḥ | rā̱śim | a̱bhi̱-ne̱tā | a̱si̱ | bhūri̍m |
kayā̍ | tat | śṛ̱ṇve̱ | śacyā̍ | śaci̍ṣṭhaḥ | yayā̍ | kṛ̱ṇoti̍ | muhu̍ | kā | ci̱t | ṛ̱ṣvaḥ |
pu̱ru | dā̱śuṣe̍ | vi-ca̍yiṣṭhaḥ | aṁha̍ḥ | atha̍ | da̱dhā̱ti̱ | dravi̍ṇam | ja̱ri̱tre |
mā | na̱ḥ | ma̱rdhī̱ḥ | ā | bha̱ra̱ | da̱ddhi | tat | na̱ḥ | pra | dā̱śuṣe̍ | dāta̍ve | bhūri̍ | yat | te̱ |
navye̍ | de̱ṣṇe | śa̱ste | a̱smin | te̱ | u̱kthe | pra | bra̱vā̱ma̱ | va̱yam | i̱ndra̱ | stu̱vanta̍ḥ |
nu | stu̱taḥ | i̱ndra̱ | nu | gṛ̱ṇā̱naḥ | iṣa̍m | ja̱ri̱tre | na̱dya̍ḥ | na | pī̱pe̱riti̍ pīpeḥ |
akā̍ri | te̱ | ha̱ri̱-va̱ḥ | brahma̍ | navya̍m | dhi̱yā | syā̱ma̱ | ra̱thya̍ḥ | sa̱dā̱-sāḥ |
ā | yā̱tu̱ | indra̍ḥ | ava̍se | upa̍ | na̱ḥ | i̱ha | stu̱taḥ | sa̱dha̱-māt | a̱stu̱ | śūra̍ḥ |
va̱vṛ̱dhā̱naḥ | tavi̍ṣīḥ | yasya̍ | pū̱rvīḥ | dyauḥ | na | kṣa̱tram | a̱bhi-bhū̍ti | puṣyā̍t |
tasya̍ | it | i̱ha | sta̱va̱tha̱ | vṛṣṇyā̍ni | tu̱vi̱-dyu̱mnasya̍ | tu̱vi̱-rādha̍saḥ | nṝn |
yasya̍ | kratu̍ḥ | vi̱da̱thya̍ḥ | na | sa̱m-rāṭ | sa̱hvān | taru̍traḥ | a̱bhi | asti̍ | kṛ̱ṣṭīḥ |
ā | yā̱tu̱ | indra̍ḥ | di̱vaḥ | ā | pṛ̱thi̱vyāḥ | ma̱kṣu | sa̱mu̱drāt | u̱ta | vā̱ | purī̍ṣāt |
sva̍ḥ-narāt | ava̍se | na̱ḥ | ma̱rutvā̍n | pa̱rā̱-vata̍ḥ | vā̱ | sada̍nāt | ṛ̱tasya̍ |
sthū̱rasya̍ | rā̱yaḥ | bṛ̱ha̱taḥ | yaḥ | īśe̍ | tam | ū̱m̐ iti̍ | sta̱vā̱ma̱ | vi̱dathe̍ṣu | indra̍m |
yaḥ | vā̱yunā̍ | jaya̍ti | go-ma̍tīṣu | pra | dhṛ̱ṣṇu̱-yā | naya̍ti | vasya̍ḥ | accha̍ |
upa̍ | yaḥ | nama̍ḥ | nama̍si | sta̱bhā̱yan | iya̍rti | vāca̍m | ja̱naya̍n | yaja̍dhyai |
ṛ̱ñja̱sā̱naḥ | pu̱ru̱-vāra̍ḥ | u̱kthaiḥ | ā | indra̍m | kṛ̱ṇvī̱ta̱ | sada̍neṣu | hotā̍ |
dhi̱ṣā | yadi̍ | dhi̱ṣa̱ṇyanta̍ḥ | sa̱ra̱ṇyān | sada̍ntaḥ | adri̍m | au̱śi̱jasya̍ | gohe̍ |
ā | du̱roṣā̍ḥ | pā̱styasya̍ | hotā̍ | yaḥ | na̱ḥ | ma̱hān | sa̱m-vara̍ṇeṣu | vahni̍ḥ |
sa̱trā | yat | i̱m | bhā̱rva̱rasya̍ | vṛṣṇa̍ḥ | sisa̍kti | śuṣma̍ḥ | stu̱va̱te | bharā̍ya |
guhā̍ | yat | ī̱m | au̱śi̱jasya̍ | gohe̍ | pra | yat | dhi̱ye | pra | aya̍se | madā̍ya |
vi | yat | varā̍ṁsi | parva̍tasya | vṛ̱ṇve | paya̍ḥ-bhiḥ | ji̱nve | a̱pām | javā̍ṁsi |
vi̱dat | gau̱rasya̍ | ga̱va̱yasya̍ | gohe̍ | yadi̍ | vājā̍ya | su̱-dhya̍ḥ | vaha̍nti |
bha̱drā | te̱ | hastā̍ | su-kṛ̍tā | u̱ta | pā̱ṇī iti̍ | pra̱-ya̱ntārā̍ | stu̱va̱te | rādha̍ḥ | i̱ndra̱ |
kā | te̱ | ni-sa̍ttiḥ | kim | ū̱m̐ iti̍ | no iti̍ | ma̱ma̱tsi̱ | kim | na | ut-u̍t | ū̱m̐ iti̍ | ha̱rṣa̱se̱ | dāta̱vai | ū̱m̐ iti̍ |
e̱va | vasva̍ḥ | indra̍ḥ | sa̱tyaḥ | sa̱m-rāṭ | hantā̍ | vṛ̱tram | vari̍vaḥ | pū̱rave̍ | ka̱riti̍ kaḥ |
puru̍-stuta | kratvā̍ | na̱ḥ | śa̱gdhi̱ | rā̱yaḥ | bha̱kṣī̱ya | te̱ | ava̍saḥ | daivya̍sya |
nu | stu̱taḥ | i̱ndra̱ | nu | gṛ̱ṇā̱naḥ | iṣa̍m | ja̱ri̱tre | na̱dya̍ḥ | na | pī̱pe̱riti̍ pīpeḥ |
akā̍ri | te̱ | ha̱ri̱-va̱ḥ | brahma̍ | navya̍m | dhi̱yā | syā̱ma̱ | ra̱thya̍ḥ | sa̱dā̱-sāḥ |
yat | na̱ḥ | indra̍ḥ | ju̱ju̱ṣe | yat | ca̱ | va̱ṣṭi̱ | tat | na̱ḥ | ma̱hān | ka̱ra̱ti̱ | śu̱ṣmī | ā | ci̱t |
brahma̍ | stoma̍m | ma̱gha-vā̍ | soma̍m | u̱kthā | yaḥ | aśmā̍nam | śava̍sā | bibhra̍t | eti̍ |
vṛṣā̍ | vṛṣa̍ndhim | catu̍ḥ-aśrim | asya̍n | u̱graḥ | bā̱hu-bhyā̍m | nṛ-ta̍maḥ | śacī̍-vān |
śri̱ye | paru̍ṣṇīm | u̱ṣamā̍ṇaḥ | ūrṇā̍m | yasyā̍ḥ | parvā̍ṇi | sa̱khyāya̍ | vi̱vye |
yaḥ | de̱vaḥ | de̱va-ta̍maḥ | jāya̍mānaḥ | ma̱haḥ | vāje̍bhiḥ | ma̱hat-bhi̍ḥ | ca̱ | śuṣmai̍ḥ |
dadhā̍naḥ | vajra̍m | bā̱hvoḥ | u̱śanta̍m | dyām | ame̍na | re̱ja̱ya̱t | pra | bhūma̍ |
viśvā̍ | rodhā̍ṁsi | pra̱-vata̍ḥ | ca̱ | pū̱rvīḥ | dyauḥ | ṛ̱ṣvāt | jani̍man | re̱ja̱ta̱ | kṣāḥ |
ā | mā̱tarā̍ | bhara̍ti | śu̱ṣmī | ā | goḥ | nṛ̱-vat | pari̍-jman | no̱nu̱va̱nta̱ | vātā̍ḥ |
tā | tu | te̱ | i̱ndra̱ | ma̱ha̱taḥ | ma̱hāni̍ | viśve̍ṣu | it | sava̍neṣu | pra̱-vācyā̍ |
yat | śū̱ra̱ | dhṛ̱ṣṇo̱ iti̍ | dhṛ̱ṣa̱tā | da̱dhṛ̱ṣvān | ahi̍m | vajre̍ṇa | śava̍sā | avi̍veṣīḥ |
tā | tu | te̱ | sa̱tyā | tu̱vi̱-nṛ̱mṇa̱ | viśvā̍ | pra | dhe̱nava̍ḥ | si̱sra̱te̱ | vṛṣṇa̍ḥ | ūdhna̍ḥ |
adha̍ | ha̱ | tvat | vṛ̱ṣa̱-ma̱na̱ḥ | bhi̱yā̱nāḥ | pra | sindha̍vaḥ | java̍sā | ca̱kra̱ma̱nta̱ |
atra̍ | aha̍ | te̱ | ha̱ri̱-va̱ḥ | tāḥ | ū̱m̐ iti̍ | de̱vīḥ | ava̍ḥ-bhiḥ | i̱ndra̱ | sta̱va̱nta̱ | svasā̍raḥ |
yat | sī̱m | anu̍ | pra | mu̱caḥ | ba̱dba̱dhā̱nāḥ | dī̱rghām | anu̍ | pra-si̍tim | sya̱nda̱yadhyai̍ |
pi̱pī̱ḻe | a̱ṁśuḥ | madya̍ḥ | na | sindhu̍ḥ | ā | tvā̱ | śamī̍ | śa̱śa̱mā̱nasya̍ | śa̱ktiḥ |
a̱sma̱drya̍k | śu̱śu̱cā̱nasya̍ | ya̱myā̱ḥ | ā̱śuḥ | na | ra̱śmim | tu̱vi̱-oja̍sam | goḥ |
a̱sme iti̍ | varṣi̍ṣṭhā | kṛ̱ṇu̱hi̱ | jyeṣṭhā̍ | nṛ̱mṇāni̍ | sa̱trā | sa̱hu̱re̱ | sahā̍ṁsi |
a̱smabhya̍m | vṛ̱trā | su̱-hanā̍ni | ra̱ndhi̱ | ja̱hi | vadha̍ḥ | va̱nuṣa̍ḥ | martya̍sya |
a̱smāka̍m | it | su | śṛ̱ṇu̱hi̱ | tvam | i̱ndra̱ | a̱smabhya̍m | ci̱trān | upa̍ | mā̱hi̱ | vājā̍n |
a̱smabhya̍m | viśvā̍ḥ | i̱ṣa̱ṇa̱ḥ | pura̍m-dhīḥ | a̱smāka̍m | su | ma̱gha̱-va̱n | bo̱dhi̱ | go̱-dāḥ |
nu | stu̱taḥ | i̱ndra̱ | nu | gṛ̱ṇā̱naḥ | iṣa̍m | ja̱ri̱tre | na̱dya̍ḥ | na | pī̱pe̱riti̍ pīpeḥ |
akā̍ri | te̱ | ha̱ri̱-va̱ḥ | brahma̍ | navya̍m | dhi̱yā | syā̱ma̱ | ra̱thya̍ḥ | sa̱dā̱-sāḥ |
ka̱thā | ma̱hām | a̱vṛ̱dha̱t | kasya̍ | hotu̍ḥ | ya̱jñam | ju̱ṣā̱ṇaḥ | a̱bhi | soma̍m | ūdha̍ḥ |
piba̍n | u̱śā̱naḥ | ju̱ṣamā̍ṇaḥ | andha̍ḥ | va̱va̱kṣe | ṛ̱ṣvaḥ | śu̱ca̱te | dhanā̍ya |
kaḥ | a̱sya̱ | vī̱raḥ | sa̱dha̱-māda̍m | ā̱pa̱ | sam | ā̱na̱ṁśa̱ | su̱ma̱ti-bhi̍ḥ | kaḥ | a̱sya̱ |
kat | a̱sya̱ | ci̱tram | ci̱ki̱te̱ | kat | ū̱tī | vṛ̱dhe | bhu̱va̱t | śa̱śa̱mā̱nasya̍ | yajyo̍ḥ |
ka̱thā | śṛ̱ṇo̱ti̱ | hū̱yamā̍nam | indra̍ḥ | ka̱thā | śṛ̱ṇvan | ava̍sām | a̱sya̱ | ve̱da̱ |
kāḥ | a̱sya̱ | pū̱rvīḥ | upa̍-mātayaḥ | ha̱ | ka̱thā | e̱na̱m | ā̱hu̱ḥ | papu̍rim | ja̱ri̱tre |
ka̱thā | sa̱-bādha̍ḥ | śa̱śa̱mā̱naḥ | a̱sya̱ | naśa̍t | a̱bhi | dravi̍ṇam | dīdhyā̍naḥ |
de̱vaḥ | bhu̱va̱t | nave̍dāḥ | me̱ | ṛ̱tānā̍m | nama̍ḥ | ja̱gṛ̱bhvān | a̱bhi | yat | jujo̍ṣat |
ka̱thā | kat | a̱syāḥ | u̱ṣasa̍ḥ | vi-u̍ṣṭau | de̱vaḥ | marta̍sya | sa̱khyam | ju̱jo̱ṣa̱ |
ka̱thā | kat | a̱sya̱ | sa̱khyam | sakhi̍-bhyaḥ | ye | a̱smi̱n | kāma̍m | su̱-yuja̍m | ta̱ta̱sre |
kim | āt | ama̍tram | sa̱khyam | sakhi̍-bhyaḥ | ka̱dā | nu | te̱ | bhrā̱tram | pra | bra̱vā̱ma̱ |
śri̱ye | su̱-dṛśa̍ḥ | vapu̍ḥ | a̱sya̱ | sargā̍ḥ | sva̍ḥ | na | ci̱tra-ta̍mam | i̱ṣe̱ | ā | goḥ |
druha̍m | jighā̍ṁsan | dhva̱rasa̍m | a̱ni̱ndrām | teti̍kte | ti̱gmā | tu̱jase̍ | anī̍kā |
ṛ̱ṇā | ci̱t | yatra̍ | ṛ̱ṇa̱-yāḥ | na̱ḥ | u̱graḥ | dū̱re | ajñā̍tāḥ | u̱ṣasa̍ḥ | ba̱bā̱dhe |
ṛ̱tasya̍ | hi | śu̱rudha̍ḥ | santi̍ | pū̱rvīḥ | ṛ̱tasya̍ | dhī̱tiḥ | vṛ̱ji̱nāni̍ | ha̱nti̱ |
ṛ̱tasya̍ | śloka̍ḥ | ba̱dhi̱rā | ta̱ta̱rda̱ | karṇā̍ | bu̱dhā̱naḥ | śu̱camā̍naḥ | ā̱yoḥ |
ṛ̱tasya̍ | dṛ̱ḻhā | dha̱ruṇā̍ni | sa̱nti̱ | pu̱rūṇi̍ | ca̱ndrā | vapu̍ṣe | vapū̍ṁṣi |
ṛ̱tena̍ | dī̱rgham | i̱ṣa̱ṇa̱nta̱ | pṛkṣa̍ḥ | ṛ̱tena̍ | gāva̍ḥ | ṛ̱tam | ā | vi̱ve̱śu̱ḥ |
ṛ̱tam | ye̱mā̱naḥ | ṛ̱tam | it | va̱no̱ti̱ | ṛ̱tasya̍ | śuṣma̍ḥ | tu̱ra̱-yāḥ | ū̱m̐ iti̍ | ga̱vyuḥ |
ṛ̱tāya̍ | pṛ̱thvī iti̍ | ba̱hu̱le iti̍ | ga̱bhī̱re iti̍ | ṛ̱tāya̍ | dhe̱nū iti̍ | pa̱ra̱me iti̍ | du̱hā̱te̱ iti̍ |
nu | stu̱taḥ | i̱ndra̱ | nu | gṛ̱ṇā̱naḥ | iṣa̍m | ja̱ri̱tre | na̱dya̍ḥ | na | pī̱pe̱riti̍ pīpeḥ |
akā̍ri | te̱ | ha̱ri̱-va̱ḥ | brahma̍ | navya̍m | dhi̱yā | syā̱ma̱ | ra̱thya̍ḥ | sa̱dā̱-sāḥ |
kā | su̱-stu̱tiḥ | śava̍saḥ | sū̱num | indra̍m | a̱rvā̱cī̱nam | rādha̍se | ā | va̱va̱rta̱t |
da̱diḥ | hi | vī̱raḥ | gṛ̱ṇa̱te | vasū̍ni | saḥ | go-pa̍tiḥ | ni̱ḥ-sidhā̍m | na̱ḥ | ja̱nā̱sa̱ḥ |
saḥ | vṛ̱tra̱-hatye̍ | havya̍ḥ | saḥ | īḍya̍ḥ | saḥ | su-stu̍taḥ | indra̍ḥ | sa̱tya-rā̍dhāḥ |
saḥ | yāma̍n | ā | ma̱gha-vā̍ | martyā̍ya | bra̱hma̱ṇya̱te | susva̍ye | vari̍vaḥ | dhā̱t |
tam | it | nara̍ḥ | vi | hva̱ya̱nte̱ | sa̱m-ī̱ke | ri̱ri̱kvāṁsa̍ḥ | ta̱nva̍ḥ | kṛ̱ṇva̱ta̱ | trām |
mi̱thaḥ | yat | tyā̱gam | u̱bhayā̍saḥ | agma̍n | nara̍ḥ | to̱kasya̍ | tana̍yasya | sā̱tau |
kra̱tu̱-yanti̍ | kṣi̱taya̍ḥ | yoge̍ | u̱gra̱ | ā̱śu̱ṣā̱ṇāsa̍ḥ | mi̱thaḥ | arṇa̍-sātau |
sam | yat | viśa̍ḥ | ava̍vṛtranta | yu̱dhmāḥ | āt | it | neme̍ | i̱ndra̱ya̱nte̱ | a̱bhīke̍ |
āt | it | ha̱ | neme̍ | i̱ndri̱yam | ya̱ja̱nte̱ | āt | it | pa̱ktiḥ | pu̱ro̱ḻāśa̍m | ri̱ri̱cyā̱t |
āt | i̱t | soma̍ḥ | vi | pa̱pṛ̱cyā̱t | asu̍svīn | āt | it | ju̱jo̱ṣa̱ | vṛ̱ṣa̱bham | yaja̍dhyai |
kṛ̱ṇoti̍ | a̱smai̱ | vari̍vaḥ | yaḥ | i̱tthā | indrā̍ya | soma̍m | u̱śa̱te | su̱noti̍ |
sa̱dhrī̱cīne̍na | mana̍sā | avi̍-venan | tam | it | sakhā̍yam | kṛ̱ṇu̱te̱ | sa̱mat-su̍ |
yaḥ | indrā̍ya | su̱nava̍t | soma̍m | a̱dya | pacā̍t | pa̱ktīḥ | u̱ta | bhṛ̱jjāti̍ | dhā̱nāḥ |
prati̍ | ma̱nā̱yoḥ | u̱cathā̍ni | harya̍n | tasmi̍n | da̱dha̱t | vṛṣa̍ṇam | śuṣma̍m | indra̍ḥ |
ya̱dā | sa̱-ma̱ryam | vi | ace̍t | ṛghā̍vā | dī̱rgham | yat | ā̱jim | a̱bhi | akhya̍t | a̱ryaḥ |
aci̍kradat | vṛṣa̍ṇam | patnī̍ | accha̍ | du̱ro̱ṇe | ā | ni-śi̍tam | so̱ma̱sut-bhi̍ḥ |
bhūya̍sā | va̱snam | a̱ca̱ra̱t | ka̱nī̱yaḥ | avi̍-krītaḥ | a̱kā̱ni̱ṣa̱m | puna̍ḥ | yan |
saḥ | bhūya̍sā | kanī̍yaḥ | na | a̱ri̱re̱cī̱t | dī̱nāḥ | dakṣā̍ḥ | vi | du̱ha̱nti̱ | pra | vā̱ṇam |
kaḥ | i̱mam | da̱śa-bhi̍ḥ | mama̍ | indra̍m | krī̱ṇā̱ti̱ | dhe̱nu-bhi̍ḥ |
ya̱dā | vṛ̱trāṇi̍ | jaṅgha̍nat | atha̍ | e̱na̱m | me̱ | puna̍ḥ | da̱da̱t |
nu | stu̱taḥ | i̱ndra̱ | nu | gṛ̱ṇā̱naḥ | iṣa̍m | ja̱ri̱tre | na̱dya̍ḥ | na | pī̱pe̱riti̍ pīpeḥ |
akā̍ri | te̱ | ha̱ri̱-va̱ḥ | brahma̍ | navya̍m | dhi̱yā | syā̱ma̱ | ra̱thya̍ḥ | sa̱dā̱-sāḥ |
kaḥ | a̱dya | narya̍ḥ | de̱va-kā̍maḥ | u̱śan | indra̍sya | sa̱khyam | ju̱jo̱ṣa̱ |
kaḥ | vā̱ | ma̱he | ava̍se | pāryā̍ya | sam-i̍ddhe | a̱gnau | su̱ta-so̍maḥ | ī̱ṭṭe̱ |
kaḥ | na̱nā̱ma̱ | vaca̍sā | so̱myāya̍ | ma̱nā̱yuḥ | vā̱ | bha̱va̱ti̱ | vaste̍ | u̱srāḥ |
kaḥ | indra̍sya | yujya̍m | kaḥ | sa̱khi̱-tvam | kaḥ | bhrā̱tram | va̱ṣṭi̱ | ka̱vaye̍ | kaḥ | ū̱tī |
kaḥ | de̱vānā̍m | ava̍ḥ | a̱dya | vṛ̱ṇī̱te̱ | kaḥ | ā̱di̱tyān | adi̍tim | jyoti̍ḥ | ī̱ṭṭe̱ |
kasya̍ | a̱śvinau̍ | indra̍ḥ | a̱gniḥ | su̱tasya̍ | a̱ṁśoḥ | pi̱ba̱nti̱ | mana̍sā | avi̍-venam |
tasmai̍ | a̱gniḥ | bhāra̍taḥ | śarma̍ | ya̱ṁsa̱t | jyok | pa̱śyā̱t | sūrya̍m | u̱t-cara̍ntam |
yaḥ | indrā̍ya | su̱navā̍ma | iti̍ | āha̍ | nare̍ | naryā̍ya | nṛ-ta̍māya | nṛ̱ṇām |
na | tam | ji̱na̱nti̱ | ba̱hava̍ḥ | na | da̱bhrāḥ | u̱ru | a̱smai̱ | adi̍tiḥ | śarma̍ | ya̱ṁsa̱t |
pri̱yaḥ | su̱-kṛt | pri̱yaḥ | indre̍ | ma̱nā̱yuḥ | pri̱yaḥ | su̱pra̱-a̱vīḥ | pri̱yaḥ | a̱sya̱ | so̱mī |
su̱pra̱-a̱vya̍ḥ | prā̱śu̱ṣāṭ | e̱ṣaḥ | vī̱raḥ | susve̍ḥ | pa̱ktim | kṛ̱ṇu̱te̱ | keva̍lā | indra̍ḥ |
na | asu̍sveḥ | ā̱piḥ | na | sakhā̍ | na | jā̱miḥ | du̱ḥpra̱-a̱vya̍ḥ | a̱va̱-ha̱ntā | it | avā̍caḥ |
na | re̱vatā̍ | pa̱ṇinā̍ | sa̱khyam | indra̍ḥ | asu̍nvatā | su̱ta̱-pāḥ | sam | gṛ̱ṇī̱te̱ |
ā | a̱sya̱ | veda̍ḥ | khi̱dati̍ | hanti̍ | na̱gnam | vi | susva̍ye | pa̱ktaye̍ | keva̍laḥ | bhūt |
indra̍m | pare̍ | ava̍re | ma̱dhya̱māsa̍ḥ | indra̍m | yānta̍ḥ | ava̍-sitāsaḥ | indra̍m |
indra̍m | kṣi̱yanta̍ḥ | u̱ta | yudhya̍mānāḥ | indra̍m | nara̍ḥ | vā̱ja̱yanta̍ḥ | ha̱va̱nte̱ |
a̱ham | manu̍ḥ | a̱bha̱va̱m | sūrya̍ḥ | ca̱ | a̱ham | ka̱kṣīvā̍n | ṛṣi̍ḥ | a̱smi̱ | vipra̍ḥ |
a̱ham | kutsa̍m | ā̱rju̱ne̱yam | ni | ṛ̱ñje̱ | a̱ham | ka̱viḥ | u̱śanā̍ | paśya̍ta | mā̱ |
a̱ham | bhūmi̍m | a̱da̱dā̱m | āryā̍ya | a̱ham | vṛ̱ṣṭim | dā̱śuṣe̍ | martyā̍ya |
a̱ham | a̱paḥ | a̱na̱ya̱m | vā̱va̱śā̱nāḥ | mama̍ | de̱vāsa̍ḥ | anu̍ | keta̍m | ā̱ya̱n |
a̱ham | pura̍ḥ | ma̱nda̱sā̱naḥ | vi | ai̱ra̱m | nava̍ | sā̱kam | na̱va̱tīḥ | śamba̍rasya |
śa̱ta̱-ta̱mam | ve̱śya̍m | sa̱rva-tā̍tā | diva̍ḥ-dāsam | a̱ti̱thi̱-gvam | yat | āva̍m |
pra | su | saḥ | vi-bhya̍ḥ | ma̱ru̱ta̱ḥ | viḥ | a̱stu̱ | pra | śye̱naḥ | śye̱nebhya̍ḥ | ā̱śu̱-patvā̍ |
a̱ca̱krayā̍ | yat | sva̱dhayā̍ | su̱-pa̱rṇaḥ | ha̱vyam | bhara̍t | mana̍ve | de̱va-ju̍ṣṭam |
bhara̍t | yadi̍ | viḥ | ata̍ḥ | vevi̍jānaḥ | pa̱thā | u̱ruṇā̍ | mana̍ḥ-javāḥ | a̱sa̱rji̱ |
tūya̍m | ya̱yau̱ | madhu̍nā | so̱myena̍ | u̱ta | śrava̍ḥ | vi̱vi̱de̱ | śye̱naḥ | atra̍ |
ṛ̱jī̱pī | śye̱naḥ | dada̍mānaḥ | a̱ṁśum | pa̱rā̱-vata̍ḥ | śa̱ku̱naḥ | ma̱ndram | mada̍m |
soma̍m | bha̱ra̱t | da̱dṛ̱hā̱ṇaḥ | de̱va-vā̍n | di̱vaḥ | a̱muṣmā̍t | ut-ta̍rāt | ā̱-dāya̍ |
ā̱-dāya̍ | śye̱naḥ | a̱bha̱ra̱t | soma̍m | sa̱hasra̍m | sa̱vān | a̱yuta̍m | ca̱ | sā̱kam |
atra̍ | pura̍m-dhiḥ | a̱ja̱hā̱t | arā̍tīḥ | made̍ | soma̍sya | mū̱rāḥ | amū̍raḥ |
garbhe̍ | nu | san | anu̍ | e̱ṣā̱m | a̱ve̱da̱m | a̱ham | de̱vānā̍m | jani̍māni | viśvā̍ |
śa̱tam | mā̱ | pura̍ḥ | āya̍sīḥ | a̱ra̱kṣa̱n | adha̍ | śye̱naḥ | ja̱vasā̍ | niḥ | a̱dī̱ya̱m |
na | gha̱ | saḥ | mām | apa̍ | joṣa̍m | ja̱bhā̱ra̱ | a̱bhi | ī̱m | ā̱sa̱ | tvakṣa̍sā | vī̱rye̍ṇa |
ī̱rmā | pura̍m-dhiḥ | a̱ja̱hā̱t | arā̍tīḥ | u̱ta | vātā̍n | a̱ta̱ra̱t | śūśu̍vānaḥ |
ava̍ | yat | śye̱naḥ | asva̍nīt | adha̍ | dyoḥ | vi | yat | yadi̍ | vā̱ | ata̍ḥ | ū̱huḥ | pura̍m-dhim |
sṛ̱jat | yat | a̱smai̱ | ava̍ | ha̱ | kṣi̱pat | jyām | kṛ̱śānu̍ḥ | astā̍ | mana̍sā | bhu̱ra̱ṇyan |
ṛ̱ji̱pyaḥ | ī̱m | indra̍-vataḥ | na | bhu̱jyum | śye̱naḥ | ja̱bhā̱ra̱ | bṛ̱ha̱taḥ | adhi̍ | snoḥ |
a̱ntariti̍ | pa̱ta̱t | pa̱ta̱tri | a̱sya̱ | pa̱rṇam | adha̍ | yāma̍ni | pra-si̍tasya | tat | veriti̱ veḥ |
adha̍ | śve̱tam | ka̱laśa̍m | gobhi̍ḥ | a̱ktam | ā̱-pi̱pyā̱nam | ma̱gha-vā̍ | śu̱kram | andha̍ḥ |
a̱dhva̱ryu-bhi̍ḥ | pra-ya̍tam | madhva̍ḥ | agra̍m | indra̍ḥ | madā̍ya | prati̍ | dha̱t | piba̍dhyai | śūra̍ḥ | madā̍ya | prati̍ | dha̱t | piba̍dhyai |
tvā | yu̱jā | tava̍ | tat | so̱ma̱ | sa̱khye | indra̍ḥ | a̱paḥ | mana̍ve | sa̱-sruta̍ḥ | ka̱riti̍ kaḥ |
aha̍n | ahi̍m | ari̍ṇāt | sa̱pta | sindhū̍n | apa̍ | a̱vṛ̱ṇo̱t | api̍hitā-iva | khāni̍ |
tvā | yu̱jā | ni | khi̱da̱t | sūrya̍sya | indra̍ḥ | ca̱kram | saha̍sā | sa̱dyaḥ | i̱ndo̱ iti̍ |
adhi̍ | snunā̍ | bṛ̱ha̱tā | varta̍mānam | ma̱haḥ | dru̱haḥ | apa̍ | vi̱śva-ā̍yu | dhā̱yi̱ |
aha̍n | indra̍ḥ | ada̍hat | a̱gniḥ | i̱ndo̱ iti̍ | pu̱rā | dasyū̍n | ma̱dhyaṁdi̍nāt | a̱bhīke̍ |
du̱ḥ-ge | du̱ro̱ṇe | kratvā̍ | na | yā̱tām | pu̱ru | sa̱hasrā̍ | śarvā̍ | ni | ba̱rhī̱t |
viśva̍smāt | sī̱m | a̱dha̱mān | i̱ndra̱ | dasyū̍n | viśa̍ḥ | dāsī̍ḥ | a̱kṛ̱ṇo̱ḥ | a̱pra̱-śa̱stāḥ |
abā̍dhethām | amṛ̍ṇatam | ni | śatrū̍n | avi̍ndethām | apa̍-citim | vadha̍traiḥ |
e̱va | sa̱tyam | ma̱gha̱-vā̱nā̱ | yu̱vam | tat | indra̍ḥ | ca̱ | so̱ma̱ | ū̱rvam | aśvya̍m | goḥ |
ā | a̱da̱rdṛ̱ta̱m | api̍-hitāni | aśnā̍ | ri̱ri̱cathu̍ḥ | kṣāḥ | ci̱t | ta̱tṛ̱dā̱nā |
ā | na̱ḥ | stu̱taḥ | upa̍ | vāje̍bhiḥ | ū̱tī | indra̍ | yā̱hi | hari̍-bhiḥ | ma̱nda̱sā̱naḥ |
ti̱raḥ | ci̱t | a̱ryaḥ | sava̍nā | pu̱rūṇi̍ | ā̱ṅgū̱ṣebhi̍ḥ | gṛ̱ṇā̱naḥ | sa̱tya-rā̍dhāḥ |
ā | hi | sma̱ | yāti̍ | narya̍ḥ | ci̱ki̱tvān | hū̱yamā̍naḥ | so̱tṛ-bhi̍ḥ | upa̍ | ya̱jñam |
su̱-aśva̍ḥ | yaḥ | abhī̍ruḥ | manya̍mānaḥ | su̱svā̱ṇebhi̍ḥ | mada̍ti | sam | ha̱ | vī̱raiḥ |
śra̱vaya̍ | it | a̱sya̱ | karṇā̍ | vā̱ja̱yadhyai̍ | juṣṭā̍m | anu̍ | pra | diśa̍m | ma̱nda̱yadhyai̍ |
u̱t-va̱vṛ̱ṣā̱ṇaḥ | rādha̍se | tuvi̍ṣmān | kara̍t | na̱ḥ | indra̍ḥ | su̱-tī̱rthā | abha̍yam | ca̱ |
accha̍ | yaḥ | gantā̍ | nādha̍mānam | ū̱tī | i̱tthā | vipra̍m | hava̍mānam | gṛ̱ṇanta̍m |
upa̍ | tmani̍ | dadhā̍naḥ | dhu̱ri | ā̱śūn | sa̱hasrā̍ṇi | śa̱tāni̍ | vajra̍-bāhuḥ |
tvā-ū̍tāsaḥ | ma̱gha̱-va̱n | i̱ndra̱ | viprā̍ḥ | va̱yam | te̱ | syā̱ma̱ | sū̱raya̍ḥ | gṛ̱ṇanta̍ḥ |
bhe̱jā̱nāsa̍ḥ | bṛ̱hat-di̍vasya | rā̱yaḥ | ā̱-kā̱yya̍sya | dā̱vane̍ | pu̱ru̱-kṣoḥ |
naki̍ḥ | i̱ndra̱ | tvat | ut-ta̍raḥ | na | jyāyā̍n | a̱sti̱ | vṛ̱tra̱-ha̱n |
naki̍ḥ | e̱va | yathā̍ | tvam |
sa̱trā | te̱ | anu̍ | kṛ̱ṣṭaya̍ḥ | viśvā̍ | ca̱krā-i̍va | va̱vṛ̱tu̱ḥ |
sa̱trā | ma̱hān | a̱si̱ | śru̱taḥ |
viśve̍ | ca̱na | it | a̱nā | tvā̱ | de̱vāsa̍ḥ | i̱ndra̱ | yu̱yu̱dhu̱ḥ |
yat | ahā̍ | nakta̍m | ā | ati̍raḥ |
yatra̍ | u̱ta | bā̱dhi̱tebhya̍ḥ | ca̱kram | kutsā̍ya | yudhya̍te |
mu̱ṣā̱yaḥ | i̱ndra̱ | sūrya̍m |
yatra̍ | de̱vān | ṛ̱ghā̱ya̱taḥ | viśvā̍n | ayu̍dhyaḥ | eka̍ḥ | it |
tvam | i̱ndra̱ | va̱nūn | aha̍n |
yatra̍ | u̱ta | martyā̍ya | kam | ari̍ṇāḥ | i̱ndra̱ | sūrya̍m |
pra | ā̱va̱ḥ | śacī̍bhiḥ | eta̍śam |
kim | āt | u̱ta | a̱si̱ | vṛ̱tra̱-ha̱n | magha̍-van | ma̱nyu̱mat-ta̍maḥ |
atra̍ | aha̍ | dānu̍m | ā | a̱ti̱ra̱ḥ |
e̱tat | gha̱ | it | u̱ta | vī̱rya̍m | indra̍ | ca̱kartha̍ | pauṁsya̍m |
striya̍m | yat | du̱ḥ-ha̱nā̱yuva̍m | vadhī̍ḥ | du̱hi̱tara̍m | di̱vaḥ |
di̱vaḥ | ci̱t | gha̱ | du̱hi̱tara̍m | ma̱hān | ma̱hī̱yamā̍nām |
u̱ṣasa̍m | i̱ndra̱ | sam | pi̱ṇa̱k |
apa̍ | u̱ṣāḥ | ana̍saḥ | sara̍t | sam-pi̍ṣṭāt | aha̍ | bi̱bhyuṣī̍ |
ni | yat | sī̱m | śi̱śnatha̍t | vṛṣā̍ |
e̱tat | a̱syā̱ḥ | ana̍ḥ | śa̱ye̱ | su-sa̍ṁpiṣṭam | vi-pā̍śi | ā |
sa̱sāra̍ | sī̱m | pa̱rā̱-vata̍ḥ |
u̱ta | sindhu̍m | vi̱-bā̱lya̍m | vi̱-ta̱sthā̱nām | adhi̍ | kṣami̍ |
pari̍ | sthā̱ḥ | i̱ndra̱ | mā̱yayā̍ |
u̱ta | śuṣṇa̍sya | dhṛ̱ṣṇu̱-yā | pra | mṛ̱kṣa̱ḥ | a̱bhi | veda̍nam |
pura̍ḥ | yat | a̱sya̱ | sa̱m-pi̱ṇak |
u̱ta | dā̱sam | kau̱li̱-ta̱ram | bṛ̱ha̱taḥ | parva̍tāt | adhi̍ |
ava̍ | a̱ha̱n | i̱ndra̱ | śamba̍ram |
u̱ta | dā̱sasya̍ | va̱rcina̍ḥ | sa̱hasrā̍ṇi | śa̱tā | a̱va̱dhī̱ḥ |
adhi̍ | pañca̍ | pra̱dhīn-i̍va |
u̱ta | tyam | pu̱tram | a̱gruva̍ḥ | parā̍-vṛktam | śa̱ta-kra̍tuḥ |
u̱ktheṣu̍ | indra̍ḥ | ā | a̱bha̱ja̱t |
u̱ta | tyā | tu̱rvaśā̱yadū̱ iti̍ | a̱snā̱tārā̍ | śacī̱3̱̍-pati̍ḥ |
indra̍ḥ | vi̱dvān | a̱pā̱ra̱ya̱t |
u̱ta | tyā | sa̱dyaḥ | āryā̍ | sa̱rayo̍ḥ | i̱ndra̱ | pā̱rata̍ḥ |
arṇā̍ci̱trara̍thā | a̱va̱dhī̱ḥ |
anu̍ | dvā | ja̱hi̱tā | na̱ya̱ḥ | a̱ndham | śro̱ṇam | ca̱ | vṛ̱tra̱-ha̱n |
na | tat | te̱ | su̱mnam | aṣṭa̍ve |
śa̱tam | a̱śma̱n-mayī̍nām | pu̱rām | indra̍ḥ | vi | ā̱sya̱t |
diva̍ḥ-dāsāya | dā̱śuṣe̍ |
asvā̍payat | da̱bhīta̍ye | sa̱hasrā̍ | tri̱ṁśata̍m | hathai̍ḥ |
dā̱sānā̍m | indra̍ḥ | mā̱yayā̍ |
saḥ | gha̱ | it | u̱ta | a̱si̱ | vṛ̱tra̱-ha̱n | sa̱mā̱naḥ | i̱ndra̱ | go-pa̍tiḥ |
yaḥ | tā | viśvā̍ni | ci̱cyu̱ṣe |
u̱ta | nū̱nam | yat | i̱ndri̱yam | ka̱ri̱ṣyāḥ | i̱ndra̱ | pauṁsya̍m |
a̱dya | naki̍ḥ | tat | ā | mi̱na̱t |
vā̱mam-vā̍mam | te̱ | ā̱-du̱re̱ | de̱vaḥ | da̱dā̱tu̱ | a̱rya̱mā |
vā̱mam | pū̱ṣā | vā̱mam | bhaga̍ḥ | vā̱mam | de̱vaḥ | karū̍ḻatī |
kayā̍ | na̱ḥ | ci̱traḥ | ā | bhu̱va̱t | ū̱tī | sa̱dā-vṛ̍dhaḥ | sakhā̍ |
kayā̍ | śaci̍ṣṭhayā | vṛ̱tā |
kaḥ | tvā̱ | sa̱tyaḥ | madā̍nām | maṁhi̍ṣṭhaḥ | ma̱tsa̱t | andha̍saḥ |
dṛ̱ḻhā | ci̱t | ā̱-ruje̍ | vasu̍ |
a̱bhi | su | na̱ḥ | sakhī̍nām | a̱vi̱tā | ja̱ri̱tṝ̱ṇām |
śa̱tam | bha̱vā̱si̱ | ū̱ti-bhi̍ḥ |
a̱bhi | na̱ḥ | ā | va̱vṛ̱tsva̱ | ca̱kram | na | vṛ̱ttam | arva̍taḥ |
ni̱yut-bhi̍ḥ | ca̱rṣa̱ṇī̱nām |
pra̱-vatā̍ | hi | kratū̍nām | ā | ha̱ | pa̱dā-i̍va | gaccha̍si |
abha̍kṣi | sūrye̍ | sacā̍ |
sam | yat | te̱ | i̱ndra̱ | ma̱nyava̍ḥ | sam | ca̱krāṇi̍ | da̱dha̱nvi̱re |
adha̍ | tve iti̍ | adha̍ | sūrye̍ |
u̱ta | sma̱ | hi | tvām | ā̱huḥ | it | ma̱gha-vā̍nam | śa̱cī̱-pa̱te̱ |
dātā̍ram | avi̍-dīdhayum |
u̱ta | sma̱ | sa̱dyaḥ | it | pari̍ | śa̱śa̱mā̱nāya̍ | su̱nva̱te |
pu̱ru | ci̱t | ma̱ṁha̱se̱ | vasu̍ |
na̱hi | sma̱ | te̱ | śa̱tam | ca̱na | rādha̍ḥ | vara̍nte | ā̱-mura̍ḥ |
na | cyau̱tnāni̍ | ka̱ri̱ṣya̱taḥ |
a̱smān | a̱va̱ntu̱ | te̱ | śa̱tam | a̱smān | sa̱hasra̍m | ū̱taya̍ḥ |
a̱smān | viśvā̍ḥ | a̱bhiṣṭa̍yaḥ |
a̱smān | i̱ha | vṛ̱ṇī̱ṣva̱ | sa̱khyāya̍ | sva̱staye̍ |
ma̱haḥ | rā̱ye | di̱vitma̍te |
a̱smān | a̱vi̱ḍḍhi̱ | vi̱śvahā̍ | indra̍ | rā̱yā | parī̍ṇasā |
a̱smān | viśvā̍bhiḥ | ū̱ti-bhi̍ḥ |
a̱smabhya̍m | tān | apa̍ | vṛ̱dhi̱ | vra̱jān | astā̍-iva | go-ma̍taḥ |
navā̍bhiḥ | i̱ndra̱ | ū̱ti-bhi̍ḥ |
a̱smāka̍m | dhṛ̱ṣṇu̱-yā | ratha̍ḥ | dyu̱-mān | i̱ndra̱ | ana̍pa-cyutaḥ |
ga̱vyuḥ | a̱śva̱-yuḥ | ī̱ya̱te̱ |
a̱smāka̍m | u̱t-ta̱mam | kṛ̱dhi̱ | śrava̍ḥ | de̱veṣu̍ | sū̱rya̱ |
varṣi̍ṣṭham | dyām-i̍va | u̱pari̍ |
ā | tu | na̱ḥ | i̱ndra̱ | vṛ̱tra̱-ha̱n | a̱smāka̍m | a̱rdham | ā | ga̱hi̱ |
ma̱hān | ma̱hībhi̍ḥ | ū̱ti-bhi̍ḥ |
bhṛmi̍ḥ | ci̱t | gha̱ | a̱si̱ | tūtu̍jiḥ | ā | ci̱tra̱ | ci̱triṇī̍ṣu | ā |
ci̱tram | kṛ̱ṇo̱ṣi̱ | ū̱taye̍ |
da̱bhrebhi̍ḥ | ci̱t | śaśī̍yāṁsam | haṁsi̍ | vrādha̍ntam | oja̍sā |
sakhi̍-bhiḥ | ye | tve iti̍ | sacā̍ |
va̱yam | i̱ndra̱ | tve iti̍ | sacā̍ | va̱yam | tvā̱ | a̱bhi | no̱nu̱ma̱ḥ |
a̱smān-a̍smān | it | ut | a̱va̱ |
saḥ | na̱ḥ | ci̱trābhi̍ḥ | a̱dri̱-va̱ḥ | a̱na̱va̱dyābhi̍ḥ | ū̱ti-bhi̍ḥ |
anā̍dhṛṣṭābhiḥ | ā | ga̱hi̱ |
bhū̱yāmo̱ iti̍ | su | tvā-va̍taḥ | sakhā̍yaḥ | i̱ndra̱ | go-ma̍taḥ |
yuja̍ḥ | vājā̍ya | ghṛṣva̍ye |
tvam | hi | eka̍ḥ | īśi̍ṣe | indra̍ | vāja̍sya | go-ma̍taḥ |
saḥ | na̱ḥ | ya̱ndhi̱ | ma̱hīm | iṣa̍m |
na | tvā̱ | va̱ra̱nte̱ | a̱nyathā̍ | yat | ditsa̍si | stu̱taḥ | ma̱gham |
sto̱tṛ-bhya̍ḥ | i̱ndra̱ | gi̱rva̱ṇa̱ḥ |
a̱bhi | tvā̱ | gota̍māḥ | gi̱rā | anū̍ṣata | pra | dā̱vane̍ |
indra̍ | vājā̍ya | ghṛṣva̍ye |
pra | te̱ | vo̱cā̱ma̱ | vī̱ryā̍ | yāḥ | ma̱nda̱sā̱naḥ | ā | aru̍jaḥ |
pura̍ḥ | dāsī̍ḥ | a̱bhi̱-itya̍ |
tā | te̱ | gṛ̱ṇa̱nti̱ | ve̱dhasa̍ḥ | yāni̍ | ca̱kartha̍ | pauṁsyā̍ |
su̱teṣu̍ | i̱ndra̱ | gi̱rva̱ṇa̱ḥ |
avī̍vṛdhanta | gota̍māḥ | indra̍ | tve iti̍ | stoma̍-vāhasaḥ |
ā | e̱ṣu̱ | dhā̱ḥ | vī̱ra-va̍t | yaśa̍ḥ |
yat | ci̱t | hi | śaśva̍tām | asi̍ | indra̍ | sādhā̍raṇaḥ | tvam |
tam | tvā̱ | va̱yam | ha̱vā̱ma̱he̱ |
a̱rvā̱cī̱naḥ | va̱so̱ iti̍ | bha̱va̱ | a̱sme iti̍ | su | ma̱tsva̱ | andha̍saḥ |
somā̍nām | i̱ndra̱ | so̱ma̱-pā̱ḥ |
a̱smāka̍m | tvā̱ | ma̱tī̱nām | ā | stoma̍ḥ | i̱ndra̱ | ya̱ccha̱tu̱ |
a̱rvāk | ā | va̱rta̱ya̱ | harī̱ iti̍ |
pu̱ro̱ḻāśa̍m | ca̱ | na̱ḥ | ghasa̍ḥ | jo̱ṣayā̍se | gira̍ḥ | ca̱ | na̱ḥ |
va̱dhū̱yuḥ-i̍va | yoṣa̍ṇām |
sa̱hasra̍m | vyatī̍nām | yu̱ktānā̍m | indra̍m | ī̱ma̱he̱ |
śa̱tam | soma̍sya | khā̱rya̍ḥ |
sa̱hasrā̍ | te̱ | śa̱tā | va̱yam | gavā̍m | ā | cya̱va̱yā̱ma̱si̱ |
a̱sma̱-trā | rādha̍ḥ | e̱tu̱ | te̱ |
daśa̍ | te̱ | ka̱laśā̍nām | hira̍ṇyānām | a̱dhī̱ma̱hi̱ |
bhū̱ri̱-dāḥ | a̱si̱ | vṛ̱tra̱-ha̱n |
bhūri̍-dāḥ | bhūri̍ | de̱hi̱ | na̱ḥ | mā | da̱bhram | bhūri̍ | ā | bha̱ra̱ |
bhūri̍ | gha̱ | it | i̱ndra̱ | di̱tsa̱si̱ |
bhū̱ri̱-dāḥ | hi | asi̍ | śru̱taḥ | pu̱ru̱-trā | śū̱ra̱ | vṛ̱tra̱-ha̱n |
ā | na̱ḥ | bha̱ja̱sva̱ | rādha̍si |
pra | te̱ | ba̱bhrū iti̍ | vi̱-ca̱kṣa̱ṇa̱ | śaṁsā̍mi | go̱-sa̱na̱ḥ | na̱pā̱t |
mā | ā̱bhyā̱m | gāḥ | anu̍ | śi̱śra̱tha̱ḥ |
ka̱nī̱na̱kā-i̍va | vi̱dra̱dhe | nave̍ | dru̱-pa̱de | a̱rbha̱ke |
ba̱bhrū iti̍ | yāme̍ṣu | śo̱bhe̱te̱ iti̍ |
ara̍m | me̱ | u̱sra-yā̍mne | ara̍m | anu̍sra-yāmne |
ba̱bhrū iti̍ | yāme̍ṣu | a̱sridhā̍ |
pra | ṛ̱bhu-bhya̍ḥ | dū̱tam-i̍va | vāca̍m | i̱ṣye̱ | u̱pa̱-stire̍ | śvaita̍rīm | dhe̱num | ī̱ḻe̱ |
ye | vāta̍-jūtāḥ | ta̱raṇi̍-bhiḥ | evai̍ḥ | pari̍ | dyām | sa̱dyaḥ | a̱pasa̍ḥ | ba̱bhū̱vuḥ |
ya̱dā | ara̍m | akra̍n | ṛ̱bhava̍ḥ | pi̱tṛ-bhyā̍m | pari̍-viṣṭī | ve̱ṣaṇā̍ | da̱ṁsanā̍bhiḥ |
āt | it | de̱vānā̍m | upa̍ | sa̱khyam | ā̱ya̱n | dhīrā̍saḥ | pu̱ṣṭim | a̱va̱ha̱n | ma̱nāyai̍ |
puna̍ḥ | ye | ca̱kruḥ | pi̱tarā̍ | yuvā̍nā | sanā̍ | yūpā̍-iva | ja̱ra̱ṇā | śayā̍nā |
te | vāja̍ḥ | vi-bhvā̍ | ṛ̱bhuḥ | indra̍-vantaḥ | madhu̍-psarasaḥ | na̱ḥ | a̱va̱ntu̱ | ya̱jñam |
yat | sa̱m-vatsa̍m | ṛ̱bhava̍ḥ | gām | ara̍kṣan | yat | sa̱m-vatsa̍m | ṛ̱bhava̍ḥ | māḥ | api̍ṁśan |
yat | sa̱m-vatsa̍m | abha̍ran | bhāsa̍ḥ | a̱syā̱ḥ | tābhi̍ḥ | śamī̍bhiḥ | a̱mṛ̱ta̱-tvam | ā̱śu̱ḥ |
jye̱ṣṭhaḥ | ā̱ha̱ | ca̱ma̱sā | dvā | ka̱ra̱ | iti̍ | kanī̍yān | trīn | kṛ̱ṇa̱vā̱ma̱ | iti̍ | ā̱ha̱ |
ka̱ni̱ṣṭhaḥ | ā̱ha̱ | ca̱tura̍ḥ | ka̱ra̱ | iti̍ | tvaṣṭā̍ | ṛ̱bha̱va̱ḥ | tat | pa̱na̱ya̱t | vaca̍ḥ | va̱ḥ |
sa̱tyam | ū̱cu̱ḥ | nara̍ḥ | e̱va | hi | ca̱kruḥ | anu̍ | sva̱dhām | ṛ̱bhava̍ḥ | ja̱gmu̱ḥ | e̱tām |
vi̱-bhrāja̍mānān | ca̱ma̱sān | ahā̍-iva | ave̍nat | tvaṣṭā̍ | ca̱tura̍ḥ | da̱dṛ̱śvān |
dvāda̍śa | dyūn | yat | ago̍hyasya | ā̱ti̱thye | raṇa̍n | ṛ̱bhava̍ḥ | sa̱santa̍ḥ |
su̱-kṣetrā̍ | a̱kṛ̱ṇva̱n | ana̍yanta | sindhū̍n | dhanva̍ | ā | a̱ti̱ṣṭha̱n | oṣa̍dhīḥ | ni̱mnam | āpa̍ḥ |
ratha̍m | ye | ca̱kruḥ | su̱-vṛta̍m | na̱re̱-sthām | ye | dhe̱num | vi̱śva̱-juva̍m | vi̱śva-rū̍pām |
te | ā | ta̱kṣa̱ntu̱ | ṛ̱bhava̍ḥ | ra̱yim | na̱ḥ | su̱-ava̍saḥ | su̱-apa̍saḥ | su̱-hastā̍ḥ |
apa̍ḥ | hi | e̱ṣā̱m | aju̍ṣanta | de̱vāḥ | a̱bhi | kratvā̍ | mana̍sā | dīdhyā̍nāḥ |
vāja̍ḥ | de̱vānā̍m | a̱bha̱va̱t | su̱-karmā̍ | indra̍sya | ṛ̱bhu̱kṣāḥ | varu̍ṇasya | vi-bhvā̍ |
ye | harī̱ iti̍ | me̱dhayā̍ | u̱kthā | mada̍ntaḥ | indrā̍ya | ca̱kruḥ | su̱-yujā̍ | ye | aśvā̍ |
te | rā̱yaḥ | poṣa̍m | dravi̍ṇāni | a̱sme iti̍ | dha̱tta | ṛ̱bha̱va̱ḥ | kṣe̱ma̱-yanta̍ḥ | na | mi̱tram |
i̱dā | ahna̍ḥ | pī̱tim | u̱ta | va̱ḥ | mada̍m | dhu̱ḥ | na | ṛ̱te | śrā̱ntasya̍ | sa̱khyāya̍ | de̱vāḥ |
te | nū̱nam | a̱sme iti̍ | ṛ̱bha̱va̱ḥ | vasū̍ni | tṛ̱tīye̍ | a̱smin | sava̍ne | da̱dhā̱ta̱ |
ṛ̱bhuḥ | vi-bhvā̍ | vāja̍ḥ | indra̍ḥ | na̱ḥ | accha̍ | i̱mam | ya̱jñam | ra̱tna̱-dheyā̍ | upa̍ | yā̱ta̱ |
i̱dā | hi | va̱ḥ | dhi̱ṣaṇā̍ | de̱vī | ahnā̍m | adhā̍t | pī̱tim | sam | madā̍ḥ | a̱gma̱ta̱ | va̱ḥ |
vi̱dā̱nāsa̍ḥ | janma̍naḥ | vā̱ja̱-ra̱tnā̱ḥ | u̱ta | ṛ̱tu-bhi̍ḥ | ṛ̱bha̱va̱ḥ | mā̱da̱ya̱dhva̱m |
sam | va̱ḥ | madā̍ḥ | agma̍ta | sam | pura̍m-dhiḥ | su̱-vīrā̍m | a̱sme iti̍ | ra̱yim | ā | ī̱ra̱ya̱dhva̱m |
a̱yam | va̱ḥ | ya̱jñaḥ | ṛ̱bha̱va̱ḥ | a̱kā̱ri̱ | yam | ā | ma̱nu̱ṣvat | pra̱-diva̍ḥ | da̱dhi̱dhve |
pra | va̱ḥ | accha̍ | ju̱ju̱ṣā̱ṇāsa̍ḥ | a̱sthu̱ḥ | abhū̍ta | viśve̍ | a̱gri̱yā | u̱ta | vā̱jā̱ḥ |
abhū̍t | ū̱m̐ iti̍ | va̱ḥ | vi̱dha̱te | ra̱tna̱-dheya̍m | i̱dā | na̱ra̱ḥ | dā̱śuṣe̍ | martyā̍ya |
piba̍ta | vā̱jā̱ḥ | ṛ̱bha̱va̱ḥ | da̱de | va̱ḥ | mahi̍ | tṛ̱tīya̍m | sava̍nam | madā̍ya |
ā | vā̱jā̱ḥ | yā̱ta̱ | upa̍ | na̱ḥ | ṛ̱bhu̱kṣā̱ḥ | ma̱haḥ | na̱ra̱ḥ | dravi̍ṇasaḥ | gṛ̱ṇā̱nāḥ |
ā | va̱ḥ | pī̱taya̍ḥ | a̱bhi̱-pi̱tve | ahnā̍m | i̱māḥ | asta̍m | na̱va̱sva̍ḥ-iva | gma̱n |
ā | na̱pā̱ta̱ḥ | śa̱va̱sa̱ḥ | yā̱ta̱na̱ | upa̍ | i̱mam | ya̱jñam | nama̍sā | hū̱yamā̍nāḥ |
sa̱-joṣa̍saḥ | sū̱ra̱ya̱ḥ | yasya̍ | ca̱ | stha | madhva̍ḥ | pā̱ta̱ | ra̱tna̱-dhāḥ | indra̍-vantaḥ |
sa̱-joṣā̍ḥ | i̱ndra̱ | varu̍ṇena | soma̍m | sa̱-joṣā̍ḥ | pā̱hi̱ | gi̱rva̱ṇa̱ḥ | ma̱rut-bhi̍ḥ |
a̱gre̱-pābhi̍ḥ | ṛ̱tu̱-pābhi̍ḥ | sa̱-joṣā̍ḥ | gnāḥpatnī̍bhiḥ | ra̱tna̱-dhābhi̍ḥ | sa̱-joṣā̍ḥ |
sa̱-joṣa̍saḥ | ā̱di̱tyaiḥ | mā̱da̱ya̱dhva̱m | sa̱-joṣa̍saḥ | ṛ̱bha̱va̱ḥ | parva̍tebhiḥ |
sa̱-joṣa̍saḥ | daivye̍na | sa̱vi̱trā | sa̱-joṣa̍saḥ | sindhu̍-bhiḥ | ra̱tna̱-dhebhi̍ḥ |
ye | a̱śvinā̍ | ye | pi̱tarā̍ | ye | ū̱tī | dhe̱num | ta̱ta̱kṣuḥ | ṛ̱bhava̍ḥ | ye | aśvā̍ |
ye | aṁsa̍trā | ye | ṛdha̍k | roda̍sī̱ iti̍ | ye | vi-bhva̍ḥ | nara̍ḥ | su̱-a̱pa̱tyāni̍ | ca̱kruḥ |
ye | go-ma̍ntam | vāja̍-vantam | su̱-vīra̍m | ra̱yim | dha̱ttha | vasu̍-mantam | pu̱ru̱-kṣum |
te | a̱gre̱-pāḥ | ṛ̱bha̱va̱ḥ | ma̱nda̱sā̱nāḥ | a̱sme iti̍ | dha̱tta̱ | ye | ca̱ | rā̱tim | gṛ̱ṇanti̍ |
na | apa̍ | a̱bhū̱ta̱ | na | va̱ḥ | a̱tī̱tṛ̱ṣā̱ma̱ | ani̍ḥ-śastāḥ | ṛ̱bha̱va̱ḥ | ya̱jñe | a̱smin |
sam | indre̍ṇa | mada̍tha | sam | ma̱rut-bhi̍ḥ | sam | rāja̍-bhiḥ | ra̱tna̱-dheyā̍ya | de̱vā̱ḥ |
i̱ha | upa̍ | yā̱ta̱ | śa̱va̱sa̱ḥ | na̱pā̱ta̱ḥ | saudha̍nvanāḥ | ṛ̱bha̱va̱ḥ | mā | apa̍ | bhū̱ta̱ |
a̱smin | hi | va̱ḥ | sava̍ne | ra̱tna̱-dheya̍m | gama̍ntu | indra̍m | anu̍ | va̱ḥ | madā̍saḥ |
ā | a̱ga̱n | ṛ̱bhū̱ṇām | i̱ha | ra̱tna̱-dheya̍m | abhū̍t | soma̍sya | su-su̍tasya | pī̱tiḥ |
su̱-kṛ̱tyayā̍ | yat | su̱-a̱pa̱syayā̍ | ca̱ | eka̍m | vi̱-ca̱kra | ca̱ma̱sam | ca̱tu̱ḥ-dhā |
vi | a̱kṛ̱ṇo̱ta̱ | ca̱ma̱sam | ca̱tu̱ḥ-dhā | sakhe̍ | vi | śi̱kṣa̱ | iti̍ | a̱bra̱vī̱ta̱ |
atha̍ | ai̱ta̱ | vā̱jā̱ḥ | a̱mṛta̍sya | panthā̍m | ga̱ṇam | de̱vānā̍m | ṛ̱bha̱va̱ḥ | su̱-ha̱stā̱ḥ |
ki̱m-maya̍ḥ | svi̱t | ca̱ma̱saḥ | e̱ṣaḥ | ā̱sa̱ | yam | kāvye̍na | ca̱tura̍ḥ | vi̱-ca̱kra |
atha̍ | su̱nu̱dhva̱m | sava̍nam | madā̍ya | pā̱ta | ṛ̱bha̱va̱ḥ | madhu̍naḥ | so̱myasya̍ |
śacyā̍ | a̱ka̱rta̱ | pi̱tarā̍ | yuvā̍nā | śacyā̍ | a̱ka̱rta̱ | ca̱ma̱sam | de̱va̱-pāna̍m |
śacyā̍ | harī̱ iti̍ | dhanu̍-tarau | a̱ta̱ṣṭa̱ | i̱ndra̱-vāhau̍ | ṛ̱bha̱va̱ḥ | vā̱ja̱-ra̱tnā̱ḥ |
yaḥ | va̱ḥ | su̱noti̍ | a̱bhi̱-pi̱tve | ahnā̍m | tī̱vram | vā̱jā̱sa̱ḥ | sava̍nam | madā̍ya |
tasmai̍ | ra̱yim | ṛ̱bha̱va̱ḥ | sarva̍-vīram | ā | ta̱kṣa̱ta̱ | vṛ̱ṣa̱ṇa̱ḥ | ma̱nda̱sā̱nāḥ |
prā̱tariti̍ | su̱tam | a̱pi̱ba̱ḥ | ha̱ri̱-a̱śva̱ | mādhya̍ṁdinam | sava̍nam | keva̍lam | te̱ |
sam | ṛ̱bhu-bhi̍ḥ | pi̱ba̱sva̱ | ra̱tna̱-dhebhi̍ḥ | sakhī̍n | yān | i̱ndra̱ | ca̱kṛ̱ṣe | su̱-kṛ̱tyā |
ye | de̱vāsa̍ḥ | abha̍vata | su̱-kṛ̱tyā | śye̱nāḥ-i̍va | it | adhi̍ | di̱vi | ni̱-se̱da |
te | ratna̍m | dhā̱ta̱ | śa̱va̱sa̱ḥ | na̱pā̱ta̱ḥ | saudha̍nvanāḥ | abha̍vata | a̱mṛtā̍saḥ |
yat | tṛ̱tīya̍m | sava̍nam | ra̱tna̱-dheya̍m | akṛ̍ṇudhvam | su̱-a̱pa̱syā | su̱-ha̱stā̱ḥ |
tat | ṛ̱bha̱va̱ḥ | pari̍-siktam | va̱ḥ | e̱tat | sam | made̍bhiḥ | i̱ndri̱yebhi̍ḥ | pi̱ba̱dhva̱m |
a̱na̱śvaḥ | jā̱taḥ | a̱na̱bhī̱śuḥ | u̱kthya̍ḥ | ratha̍ḥ | tri̱-ca̱kraḥ | pari̍ | va̱rta̱te̱ | raja̍ḥ |
ma̱hat | tat | va̱ḥ | de̱vya̍sya | pra̱-vāca̍nam | dyām | ṛ̱bha̱va̱ḥ | pṛ̱thi̱vīm | yat | ca̱ | puṣya̍tha |
ratha̍m | ye | ca̱kruḥ | su̱-vṛta̍m | su̱-ceta̍saḥ | avi̍-hvarantam | mana̍saḥ | pari̍ | dhyayā̍ |
tān | ū̱m̐ iti̍ | nu | a̱sya | sava̍nasya | pī̱taye̍ | ā | va̱ḥ | vā̱jā̱ḥ | ṛ̱bha̱va̱ḥ | ve̱da̱yā̱ma̱si̱ |
tat | va̱ḥ | vā̱jā̱ḥ | ṛ̱bha̱va̱ḥ | su̱-pra̱vā̱ca̱nam | de̱veṣu̍ | vi̱-bhva̱ḥ | a̱bha̱va̱t | ma̱hi̱-tva̱nam |
jivrī̱ iti̍ | yat | santā̍ | pi̱tarā̍ | sa̱nā̱-jurā̍ | puna̍ḥ | yuvā̍nā | ca̱rathā̍ya | takṣa̍tha |
eka̍m | vi | ca̱kra̱ | ca̱ma̱sam | catu̍ḥ-vayam | niḥ | carma̍ṇaḥ | gām | a̱ri̱ṇī̱ta̱ | dhī̱ti-bhi̍ḥ |
atha̍ | de̱veṣu̍ | a̱mṛ̱ta̱-tvam | ā̱na̱śa̱ | śru̱ṣṭī | vā̱jā̱ḥ | ṛ̱bha̱va̱ḥ | tat | va̱ḥ | u̱kthya̍m |
ṛ̱bhu̱taḥ | ra̱yiḥ | pra̱tha̱maśra̍vaḥ-tamaḥ | vāja̍-śrutāsaḥ | yam | ajī̍janan | nara̍ḥ |
vi̱bhva̱-ta̱ṣṭaḥ | vi̱dathe̍ṣu | pra̱-vācya̍ḥ | yam | de̱vā̱sa̱ḥ | ava̍tha | saḥ | vi-ca̍rṣaṇiḥ |
saḥ | vā̱jī | arvā̍ | saḥ | ṛṣi̍ḥ | va̱ca̱syayā̍ | saḥ | śūra̍ḥ | astā̍ | pṛta̍nāsu | du̱stara̍ḥ |
saḥ | rā̱yaḥ | poṣa̍m | saḥ | su̱-vīrya̍m | da̱dhe̱ | yam | vāja̍ḥ | vi-bhvā̍ | ṛ̱bhava̍ḥ | yam | āvi̍ṣuḥ |
śreṣṭha̍m | va̱ḥ | peśa̍ḥ | adhi̍ | dhā̱yi̱ | da̱rśa̱tam | stoma̍ḥ | vā̱jā̱ḥ | ṛ̱bha̱va̱ḥ | tam | ju̱ju̱ṣṭa̱na̱ |
dhīrā̍saḥ | hi | stha | ka̱vaya̍ḥ | vi̱pa̱ḥ-cita̍ḥ | tān | va̱ḥ | e̱nā | brahma̍ṇā | ā | ve̱da̱yā̱ma̱si̱ |
yū̱yam | a̱smabhya̍m | dhi̱ṣaṇā̍bhyaḥ | pari̍ | vi̱dvāṁsa̍ḥ | viśvā̍ | naryā̍ṇi | bhoja̍nā |
dyu̱-manta̍m | vāja̍m | vṛṣa̍-śuṣmam | u̱t-ta̱mam | ā | na̱ḥ | ra̱yim | ṛ̱bha̱va̱ḥ | ta̱kṣa̱ta̱ | ā | vaya̍ḥ |
i̱ha | pra̱-jām | i̱ha | ra̱yim | rarā̍ṇāḥ | i̱ha | śrava̍ḥ | vī̱ra-va̍t | ta̱kṣa̱ta̱ | na̱ḥ |
yena̍ | va̱yam | ci̱taye̍ma | ati̍ | a̱nyān | tam | vāja̍m | ci̱tram | ṛ̱bha̱va̱ḥ | da̱da̱ | na̱ḥ |
upa̍ | na̱ḥ | vā̱jā̱ḥ | a̱dhva̱ram | ṛ̱bhu̱kṣā̱ḥ | devā̍ḥ | yā̱ta | pa̱thi-bhi̍ḥ | de̱va̱-yānai̍ḥ |
yathā̍ | ya̱jñam | manu̍ṣaḥ | vi̱kṣu | ā̱su | da̱dhi̱dhve | ra̱ṇvā̱ḥ | su̱-dine̍ṣu | ahnā̍m |
te | va̱ḥ | hṛ̱de | mana̍se | sa̱ntu̱ | ya̱jñāḥ | juṣṭā̍saḥ | a̱dya | ghṛ̱ta-ni̍rnijaḥ | gu̱ḥ |
pra | va̱ḥ | su̱tāsa̍ḥ | ha̱ra̱ya̱nta̱ | pū̱rṇāḥ | kratve̍ | dakṣā̍ya | ha̱rṣa̱ya̱nta̱ | pī̱tāḥ |
tri̱-u̱dā̱yam | de̱va-hi̍tam | yathā̍ | va̱ḥ | stoma̍ḥ | vā̱jā̱ḥ | ṛ̱bhu̱kṣa̱ṇa̱ḥ | da̱de | va̱ḥ |
ju̱hve | ma̱nu̱ṣvat | upa̍rāsu | vi̱kṣu | yu̱ṣme iti̍ | sacā̍ | bṛ̱hat-di̍veṣu | soma̍m |
pīva̍ḥ-aśvāḥ | śu̱cat-ra̍thāḥ | hi | bhū̱ta | āya̍ḥ-śiprāḥ | vā̱ji̱na̱ḥ | su̱-ni̱ṣkāḥ |
indra̍sya | sū̱no̱ iti̍ | śa̱va̱sa̱ḥ | na̱pā̱ta̱ḥ | anu̍ | va̱ḥ | ce̱ti̱ | a̱gri̱yam | madā̍ya |
ṛ̱bhum | ṛ̱bhu̱kṣa̱ṇa̱ḥ | ra̱yim | vāje̍ | vā̱jin-ta̍mam | yuja̍m |
indra̍svantam | ha̱vā̱ma̱he̱ | sa̱dā̱-sāta̍mam | a̱śvina̍m |
saḥ | it | ṛ̱bha̱va̱ḥ | yam | ava̍tha | yū̱yam | indra̍ḥ | ca̱ | martya̍m |
saḥ | dhī̱bhiḥ | a̱stu̱ | sani̍tā | me̱dha-sā̍tā | saḥ | arva̍tā |
vi | na̱ḥ | vā̱jā̱ḥ | ṛ̱bhu̱kṣa̱ṇa̱ḥ | pa̱thaḥ | ci̱ta̱na̱ | yaṣṭa̍ve |
a̱smabhya̍m | sū̱ra̱ya̱ḥ | stu̱tāḥ | viśvā̍ḥ | āśā̍ḥ | ta̱rī̱ṣaṇi̍ |
tam | na̱ḥ | vā̱jā̱ḥ | ṛ̱bhu̱kṣa̱ṇa̱ḥ | indra̍ | nāsa̍tyā | ra̱yim |
sam | aśva̍m | ca̱rṣa̱ṇi-bhya̍ḥ | ā | pu̱ru | śa̱sta̱ | ma̱ghatta̍ye |
u̱to iti̍ | hi | vā̱m | dā̱trā | santi̍ | pūrvā̍ | yā | pū̱ru-bhya̍ḥ | tra̱sada̍syuḥ | ni̱-to̱śe |
kṣe̱tra̱-sām | da̱da̱thu̱ḥ | u̱rva̱rā̱-sām | gha̱nam | dasyu̍-bhyaḥ | a̱bhi-bhū̍tim | u̱gram |
u̱ta | vā̱jina̍m | pu̱ru̱ni̱ḥ-sidhvā̍nam | da̱dhi̱-krām | ū̱m̐ iti̍ | da̱da̱thu̱ḥ | vi̱śva-kṛ̍ṣṭim |
ṛ̱ji̱pyam | śye̱nam | pru̱ṣi̱ta-psu̍m | ā̱śum | ca̱rkṛtya̍m | a̱ryaḥ | nṛ̱-pati̍m | na | śūra̍m |
yam | sī̱m | anu̍ | pra̱vatā̍-iva | drava̍ntam | viśva̍ḥ | pū̱ruḥ | mada̍ti | harṣa̍māṇaḥ |
pa̱ṭ-bhiḥ | gṛdhya̍ntam | me̱dha̱-yum | na | śūra̍m | ra̱tha̱-tura̍m | vāta̍m-iva | dhraja̍ntam |
yaḥ | sma̱ | ā̱-ru̱ndhā̱naḥ | gadhyā̍ | sa̱mat-su̍ | sanu̍-taraḥ | cara̍ti | goṣu̍ | gaccha̍n |
ā̱viḥ-ṛ̍jīkaḥ | vi̱dathā̍ | ni̱-cikya̍t | ti̱raḥ | a̱ra̱tim | pari̍ | āpa̍ḥ | ā̱yoḥ |
u̱ta | sma̱ | e̱na̱m | va̱stra̱-mathi̍m | na | tā̱yum | anu̍ | kro̱śa̱nti̱ | kṣi̱taya̍ḥ | bhare̍ṣu |
nī̱cā | aya̍mānam | jasu̍rim | na | śye̱nam | śrava̍ḥ | ca̱ | accha̍ | pa̱śu̱-mat | ca̱ | yū̱tham |
u̱ta | sma̱ | ā̱su | pra̱tha̱maḥ | sa̱ri̱ṣyan | ni | ve̱ve̱ti̱ | śreṇi̍-bhiḥ | rathā̍nām |
sraja̍m | kṛ̱ṇvā̱naḥ | janya̍ḥ | na | śubhvā̍ | re̱ṇum | reri̍hat | ki̱raṇa̍m | da̱da̱śvān |
u̱ta | syaḥ | vā̱jī | sahu̍riḥ | ṛ̱ta-vā̍ | śuśrū̍ṣamāṇaḥ | ta̱nvā̍ | sa̱-ma̱rye |
tura̍m | ya̱tīṣu̍ | tu̱raya̍n | ṛ̱ji̱pyaḥ | adhi̍ | bhru̱voḥ | ki̱ra̱te̱ | re̱ṇum | ṛ̱ñjan |
u̱ta | sma̱ | a̱sya̱ | ta̱nya̱toḥ-i̍va | dyoḥ | ṛ̱ghā̱ya̱taḥ | a̱bhi̱-yuja̍ḥ | bha̱ya̱nte̱ |
ya̱dā | sa̱hasra̍m | a̱bhi | sī̱m | ayo̍dhīt | du̱ḥ-vartu̍ḥ | sma̱ | bha̱va̱ti̱ | bhī̱maḥ | ṛ̱ñjan |
u̱ta | sma̱ | a̱sya̱ | pa̱na̱ya̱nti̱ | janā̍ḥ | jū̱tim | kṛ̱ṣṭi̱-praḥ | a̱bhi-bhū̍tim | ā̱śoḥ |
u̱ta | e̱na̱m | ā̱hu̱ḥ | sa̱m-i̱the | vi̱-yanta̍ḥ | parā̍ | da̱dhi̱-krāḥ | a̱sa̱ra̱t | sa̱hasrai̍ḥ |
ā | da̱dhi̱-krāḥ | śava̍sā | pañca̍ | kṛ̱ṣṭīḥ | sūrya̍ḥ-iva | jyoti̍ṣā | a̱paḥ | ta̱tā̱na̱ |
sa̱ha̱sra̱-sāḥ | śa̱ta̱-sāḥ | vā̱jī | arvā̍ | pṛ̱ṇaktu̍ | madhvā̍ | sam | i̱mā | vacā̍ṁsi |
ā̱śum | da̱dhi̱-krām | tam | ū̱m̐ iti̍ | nu | sta̱vā̱ma̱ | di̱vaḥ | pṛ̱thi̱vyāḥ | u̱ta | ca̱rki̱rā̱ma̱ |
u̱cchantī̍ḥ | mām | u̱ṣasa̍ḥ | sū̱da̱ya̱ntu̱ | ati̍ | viśvā̍ni | du̱ḥ-i̱tāni̍ | pa̱rṣa̱n |
ma̱haḥ | ca̱rka̱rmi̱ | arva̍taḥ | kra̱tu̱-prāḥ | da̱dhi̱-krāvṇa̍ḥ | pu̱ru̱-vāra̍sya | vṛṣṇa̍ḥ |
yam | pū̱ru-bhya̍ḥ | dī̱di̱-vāṁsa̍m | na | a̱gnim | da̱dathu̍ḥ | mi̱trā̱va̱ru̱ṇā̱ | tatu̍rim |
yaḥ | aśva̍sya | da̱dhi̱-krāvṇa̍ḥ | akā̍rīt | sam-i̍ddhe | a̱gnau | u̱ṣasa̍ḥ | vi-u̍ṣṭau |
anā̍gasam | tam | adi̍tiḥ | kṛ̱ṇo̱tu̱ | saḥ | mi̱treṇa̍ | varu̍ṇena | sa̱-joṣā̍ḥ |
da̱dhi̱-krāvṇa̍ḥ | i̱ṣaḥ | ū̱rjaḥ | ma̱haḥ | yat | ama̍nmahi | ma̱rutā̍m | nāma̍ | bha̱dram |
sva̱staye̍ | varu̍ṇam | mi̱tram | a̱gnim | havā̍mahe | indra̍m | vajra̍-bāhum |
indra̍m-iva | it | u̱bhaye̍ | vi | hva̱ya̱nte̱ | u̱t-īrā̍ṇāḥ | ya̱jñam | u̱pa̱-pra̱yanta̍ḥ |
da̱dhi̱-krām | ū̱m̐ iti̍ | sūda̍nam | martyā̍ya | da̱dathu̍ḥ | mi̱trā̱va̱ru̱ṇā̱ | na̱ḥ | aśva̍m |
da̱dhi̱-krāvṇa̍ḥ | a̱kā̱ri̱ṣa̱m | ji̱ṣṇoḥ | aśva̍sya | vā̱jina̍ḥ |
su̱ra̱bhi | na̱ḥ | mukhā̍ | ka̱ra̱t | pra | na̱ḥ | āyū̍ṁṣi | tā̱ri̱ṣa̱t |
da̱dhi̱-krāvṇa̍ḥ | it | ū̱m̐ iti̍ | nu | cā̱rki̱rā̱ma̱ | viśvā̍ḥ | it | mām | u̱ṣasa̍ḥ | sū̱da̱ya̱ntu̱ |
a̱pām | a̱gneḥ | u̱ṣasa̍ḥ | sūrya̍sya | bṛha̱spate̍ḥ | ā̱ṅgi̱ra̱sasya̍ | ji̱ṣṇoḥ |
satvā̍ | bha̱ri̱ṣaḥ | go̱-i̱ṣaḥ | du̱va̱nya̱-sat | śra̱va̱syāt | i̱ṣaḥ | u̱ṣasa̍ḥ | tu̱ra̱ṇya̱-sat |
sa̱tyaḥ | dra̱vaḥ | dra̱va̱raḥ | pa̱ta̱ṅga̱raḥ | da̱dhi̱-krāvā̍ | iṣa̍m | ūrja̍m | sva̍ḥ | ja̱na̱t |
u̱ta | sma̱ | a̱sya̱ | drava̍taḥ | tu̱ra̱ṇya̱taḥ | pa̱rṇam | na | veḥ | anu̍ | vā̱ti̱ | pra̱-ga̱rdhina̍ḥ |
śye̱nasya̍-iva | dhraja̍taḥ | a̱ṅka̱sam | pari̍ | da̱dhi̱-krāvṇa̍ḥ | sa̱ha | ū̱rjā | tari̍trataḥ |
u̱ta | syaḥ | vā̱jī | kṣi̱pa̱ṇim | tu̱ra̱ṇya̱ti̱ | grī̱vāyā̍m | ba̱ddhaḥ | a̱pi̱-ka̱kṣe | ā̱sani̍ |
kratu̍m | da̱dhi̱-krāḥ | anu̍ | sa̱m-tavī̍tvat | pa̱thām | aṅkā̍ṁsi | anu̍ | ā̱-panī̍phaṇat |
ha̱ṁsaḥ | śu̱ci̱-sat | vasu̍ḥ | a̱nta̱ri̱kṣa̱-sat | hotā̍ | ve̱di̱-sat | ati̍thiḥ | du̱ro̱ṇa̱-sat |
nṛ̱-sat | va̱ra̱-sat | ṛ̱ta̱-sat | vyo̱ma̱-sat | a̱p-jāḥ | go̱-jāḥ | ṛ̱ta̱-jāḥ | a̱dri̱-jāḥ | ṛ̱tam |
indrā̍ | kaḥ | vā̱m | va̱ru̱ṇā̱ | su̱mnam | ā̱pa̱ | stoma̍ḥ | ha̱viṣmā̍n | a̱mṛta̍ḥ | na | hotā̍ |
yaḥ | vā̱m | hṛ̱di | kratu̍-mān | a̱smat | u̱ktaḥ | pa̱sparśa̍t | i̱ndrā̱va̱ru̱ṇā̱ | nama̍svān |
indrā̍ | ha̱ | yaḥ | varu̍ṇā | ca̱kre | ā̱pī iti̍ | de̱vau | marta̍ḥ | sa̱khyāya̍ | praya̍svān |
saḥ | ha̱nti̱ | vṛ̱trā | sa̱m-i̱theṣu̍ | śatrū̍n | ava̍ḥ-bhiḥ | vā̱ | ma̱hat-bhi̍ḥ | saḥ | pra | śṛ̱ṇve̱ |
indrā̍ | ha̱ | ratna̍m | varu̍ṇā | dheṣṭhā̍ | i̱tthā | nṛ-bhya̍ḥ | śa̱śa̱mā̱nebhya̍ḥ | tā |
yadi̍ | sakhā̍yā | sa̱khyāya̍ | somai̍ḥ | su̱tebhi̍ḥ | su̱-pra̱yasā̍ | mā̱dayai̍te̱ iti̍ |
indrā̍ | yu̱vam | va̱ru̱ṇā̱ | di̱dyum | a̱smi̱n | oji̍ṣṭham | u̱grā̱ | ni | va̱dhi̱ṣṭa̱m | vajra̍m |
yaḥ | na̱ḥ | du̱ḥ-eva̍ḥ | vṛ̱kati̍ḥ | da̱bhīti̍ḥ | tasmi̍n | mi̱mā̱thā̱m | a̱bhi-bhū̍ti | oja̍ḥ |
indrā̍ | yu̱vam | va̱ru̱ṇā̱ | bhū̱tam | a̱syāḥ | dhi̱yaḥ | pre̱tārā̍ | vṛ̱ṣa̱bhā-i̍va | dhe̱noḥ |
sā | na̱ḥ | du̱hī̱ya̱t | yava̍sā-iva | ga̱tvī | sa̱hasra̍-dhārā | paya̍sā | ma̱hī | gauḥ |
to̱ke | hi̱te | tana̍ye | u̱rvarā̍su | sūra̍ḥ | dṛśī̍ke | vṛṣa̍ṇaḥ | ca̱ | pauṁsye̍ |
indrā̍ | na̱ḥ | atra̍ | varu̍ṇā | syā̱tā̱m | ava̍ḥ-bhiḥ | da̱smā | pari̍-takmyāyām |
yu̱vām | it | hi | ava̍se | pū̱rvyāya̍ | pari̍ | prabhū̍tī̱ iti̱ pra-bhū̍tī | go̱-iṣa̍ḥ | svā̱pī̱ iti̍ su-āpī |
vṛ̱ṇī̱mahe̍ | sa̱khyāya̍ | pri̱yāya̍ | śūrā̍ | maṁhi̍ṣṭhā | pi̱tarā̍-iva | śa̱ṁbhū iti̍ śa̱m-bhū |
tāḥ | vā̱m | dhiya̍ḥ | ava̍se | vā̱ja̱-yantī̍ḥ | ā̱jim | na | ja̱gmu̱ḥ | yu̱va̱-yūḥ | su̱dā̱nū̱ iti̍ su-dānū |
śri̱ye | na | gāva̍ḥ | upa̍ | soma̍m | a̱sthu̱ḥ | indra̍m | gira̍ḥ | varu̍ṇam | me̱ | ma̱nī̱ṣāḥ |
i̱māḥ | indra̍m | varu̍ṇam | me̱ | ma̱nī̱ṣāḥ | agma̍n | upa̍ | dravi̍ṇam | i̱cchamā̍nāḥ |
upa̍ | ī̱m | a̱sthu̱ḥ | jo̱ṣṭāra̍ḥ-iva | vasva̍ḥ | ra̱ghvīḥ-i̍va | śrava̍saḥ | bhikṣa̍māṇāḥ |
aśvya̍sya | tmanā̍ | rathya̍sya | pu̱ṣṭeḥ | nitya̍sya | rā̱yaḥ | pata̍yaḥ | syā̱ma̱ |
tā | ca̱krā̱ṇau | ū̱ti-bhi̍ḥ | navya̍sībhiḥ | a̱sma̱-trā | rāya̍ḥ | ni̱-yuta̍ḥ | sa̱ca̱ntā̱m |
ā | na̱ḥ | bṛ̱ha̱ntā̱ | bṛ̱ha̱tībhi̍ḥ | ū̱tī | indra̍ | yā̱tam | va̱ru̱ṇa̱ | vāja̍-sātau |
yat | di̱dyava̍ḥ | pṛta̍nāsu | pra̱-krīḻā̍n | tasya̍ | vām | syā̱ma̱ | sa̱ni̱tāra̍ḥ | ā̱jeḥ |
mama̍ | dvi̱tā | rā̱ṣṭram | kṣa̱triya̍sya | vi̱śva-ā̍yoḥ | viśve̍ | a̱mṛtā̍ḥ | yathā̍ | na̱ḥ |
kratu̍m | sa̱ca̱nte̱ | varu̍ṇasya | de̱vāḥ | rājā̍mi | kṛ̱ṣṭeḥ | u̱pa̱masya̍ | va̱vreḥ |
a̱ham | rājā̍ | varu̍ṇaḥ | mahya̍m | tāni̍ | a̱su̱ryā̍ṇi | pra̱tha̱mā | dhā̱ra̱ya̱nta̱ |
kratu̍m | sa̱ca̱nte̱ | varu̍ṇasya | de̱vāḥ | rājā̍mi | kṛ̱ṣṭeḥ | u̱pa̱masya̍ | va̱vreḥ |
a̱ham | indra̍ḥ | varu̍ṇaḥ | te iti̍ | ma̱hi̱-tvā | u̱rvī iti̍ | ga̱bhī̱re iti̍ | raja̍sī̱ iti̍ | su̱meke̱ iti̍ su̱-meke̍ |
tvaṣṭā̍-iva | viśvā̍ | bhuva̍nāni | vi̱dvān | sam | ai̱ra̱ya̱m | roda̍sī̱ iti̍ | dhā̱raya̍m | ca̱ |
a̱ham | a̱paḥ | a̱pi̱nva̱m | u̱kṣamā̍ṇāḥ | dha̱raya̍m | diva̍m | sada̍ne | ṛ̱tasya̍ |
ṛ̱tena̍ | pu̱traḥ | adi̍teḥ | ṛ̱ta-vā̍ | u̱ta | tri̱-dhātu̍ | pra̱tha̱ya̱t | vi | bhūma̍ |
mām | nara̍ḥ | su̱-aśvā̍ḥ | vā̱jaya̍ntaḥ | mām | vṛ̱tāḥ | sa̱m-ara̍ṇe | ha̱va̱nte̱ |
kṛ̱ṇomi̍ | ā̱jim | ma̱gha-vā̍ | a̱ham | indra̍ḥ | iya̍rmi | re̱ṇum | a̱bhibhū̍ti-ojāḥ |
a̱ham | tā | viśvā̍ | ca̱ka̱ra̱m | naki̍ḥ | mā̱ | daivya̍m | saha̍ḥ | va̱ra̱te̱ | apra̍ti-itam |
yat | mā̱ | somā̍saḥ | ma̱mada̍n | yat | u̱kthā | u̱bhe iti̍ | bha̱ye̱te̱ iti̍ | raja̍sī̱ iti̍ | a̱pā̱re iti̍ |
vi̱duḥ | te̱ | viśvā̍ | bhuva̍nāni | tasya̍ | tā | pra | bra̱vī̱ṣi̱ | varu̍ṇāya | ve̱dha̱ḥ |
tvam | vṛ̱trāṇi̍ | śṛ̱ṇvi̱ṣe̱ | ja̱gha̱nvān | tvam | vṛ̱tān | a̱ri̱ṇā̱ḥ | i̱ndra̱ | sindhū̍n |
a̱smāka̍m | atra̍ | pi̱tara̍ḥ | te | ā̱sa̱n | sa̱pta | ṛṣa̍yaḥ | dau̱ḥ-ga̱he | ba̱dhyamā̍ne |
te | ā | a̱ya̱ja̱nta̱ | tra̱sada̍syum | a̱syā̱ḥ | indra̍m | na | vṛ̱tra̱-tura̍m | a̱rdha̱-de̱vam |
pu̱ru̱-kutsā̍nī | hi | vā̱m | adā̍śat | ha̱vyebhi̍ḥ | i̱ndrā̱va̱ru̱ṇā̱ | nama̍ḥ-bhiḥ |
atha̍ | rājā̍nam | tra̱sada̍syum | a̱syā̱ḥ | vṛ̱tra̱-hana̍m | da̱da̱thu̱ḥ | a̱rdha̱-de̱vam |
rā̱yā | va̱yam | sa̱sa̱-vāṁsa̍ḥ | ma̱de̱ma̱ | ha̱vyena̍ | de̱vāḥ | yava̍sena | gāva̍ḥ |
tām | dhe̱num | i̱ndrā̱va̱ru̱ṇā̱ | yu̱vam | na̱ḥ | vi̱śvāhā̍ | dha̱tta̱m | ana̍pa-sphurantīm |
kaḥ | ū̱m̐ iti̍ | śra̱va̱t | ka̱ta̱maḥ | ya̱jñiyā̍nām | va̱ndāru̍ | de̱vaḥ | ka̱ta̱maḥ | ju̱ṣā̱te̱ |
kasya̍ | i̱mām | de̱vīm | a̱mṛte̍ṣu | preṣṭhā̍m | hṛ̱di | śre̱ṣā̱ma̱ | su̱-stu̱tim | su̱-ha̱vyām |
kaḥ | mṛ̱ḻā̱ti̱ | ka̱ta̱maḥ | ā-ga̍miṣṭhaḥ | de̱vānā̍m | ū̱m̐ iti̍ | ka̱ta̱maḥ | śam-bha̍viṣṭhaḥ |
ratha̍m | kam | ā̱hu̱ḥ | dra̱vat-a̍śvam | ā̱śum | yam | sūrya̍sya | du̱hi̱tā | avṛ̍ṇīta |
ma̱kṣu | hi | sma̱ | gaccha̍thaḥ | īva̍taḥ | dyūn | indra̍ḥ | na | śa̱ktim | pari̍-takmyāyām |
di̱vaḥ | ā-jā̍tā | di̱vyā | su̱-pa̱rṇā | kayā̍ | śacī̍nām | bha̱va̱tha̱ḥ | śaci̍ṣṭhā |
kā | vā̱m | bhū̱t | upa̍-mātiḥ | kayā̍ | na̱ḥ | ā | a̱śvi̱nā̱ | ga̱ma̱tha̱ḥ | hū̱yamā̍nā |
kaḥ | vā̱m | ma̱haḥ | ci̱t | tyaja̍saḥ | a̱bhīke̍ | u̱ru̱ṣyata̍m | mā̱dhvī̱ iti̍ | da̱srā̱ | na̱ḥ | ū̱tī |
u̱ru | vā̱m | ratha̍ḥ | pari̍ | na̱kṣa̱ti̱ | dyām | ā | yat | sa̱mu̱drāt | a̱bhi | varta̍te | vā̱m |
madhvā̍ | mā̱dhvī̱ iti̍ | madhu̍ | vā̱m | pru̱ṣā̱ya̱n | yat | sī̱m | vā̱m | pṛkṣa̍ḥ | bhu̱raja̍nta | pa̱kvāḥ |
sindhu̍ḥ | ha̱ | vā̱m | ra̱sayā̍ | si̱ñca̱t | aśvā̍n | ghṛ̱ṇā | vaya̍ḥ | a̱ru̱ṣāsa̍ḥ | pari̍ | gma̱n |
tat | ū̱m̐ iti̍ | su | vā̱m | a̱ji̱ram | ce̱ti̱ | yāna̍m | yena̍ | patī̱ iti̍ | bhava̍thaḥ | sū̱ryāyā̍ḥ |
i̱ha-i̍ha | yat | vā̱m | sa̱ma̱nā | pa̱pṛ̱kṣe | sā | i̱yam | a̱sme iti̍ | su̱-ma̱tiḥ | vā̱ja̱-ra̱tnā̱ |
u̱ru̱ṣyata̍m | ja̱ri̱tāra̍m | yu̱vam | ha̱ | śri̱taḥ | kāma̍ḥ | nā̱sa̱tyā̱ | yu̱va̱drik |
tam | vā̱m | ratha̍m | va̱yam | a̱dya | hu̱ve̱ma̱ | pṛ̱thu̱-jraya̍m | a̱śvi̱nā̱ | sam-ga̍tim | goḥ |
yaḥ | sū̱ryām | vaha̍ti | va̱ndhu̱ra̱-yuḥ | girvā̍hasam | pu̱ru̱-tama̍m | va̱su̱-yum |
yu̱vam | śriya̍m | a̱śvi̱nā̱ | de̱vatā̍ | tām | diva̍ḥ | na̱pā̱tā̱ | va̱na̱tha̱ḥ | śacī̍bhiḥ |
yu̱voḥ | vapu̍ḥ | a̱bhi | pṛkṣa̍ḥ | sa̱ca̱nte̱ | vaha̍nti | yat | ka̱ku̱hāsa̍ḥ | rathe̍ | vā̱m |
kaḥ | vā̱m | a̱dya | ka̱ra̱te̱ | rā̱ta-ha̍vyaḥ | ū̱taye̍ | vā̱ | su̱ta̱-peyā̍ya | vā̱ | a̱rkaiḥ |
ṛ̱tasya̍ | vā̱ | va̱nuṣe̍ | pū̱rvyāya̍ | nama̍ḥ | ye̱mā̱naḥ | a̱śvi̱nā̱ | ā | va̱va̱rta̱t |
hi̱ra̱ṇyaye̍na | pu̱ru̱bhū̱ iti̍ puru-bhū | rathe̍na | i̱mam | ya̱jñam | nā̱sa̱tyā̱ | upa̍ | yā̱ta̱m |
pibā̍thaḥ | it | madhu̍naḥ | so̱myasya̍ | dadha̍thaḥ | ratna̍m | vi̱dha̱te | janā̍ya |
ā | na̱ḥ | yā̱ta̱m | di̱vaḥ | accha̍ | pṛ̱thi̱vyāḥ | hi̱ra̱ṇyaye̍na | su̱-vṛtā̍ | rathe̍na |
mā | vā̱m | a̱nye | ni | ya̱ma̱n | de̱va̱-yanta̍ḥ | sam | yat | da̱de | nābhi̍ḥ | pū̱rvyā | vā̱m |
nu | na̱ḥ | ra̱yim | pu̱ru̱-vīra̍m | bṛ̱hanta̍m | da̱srā̱ | mimā̍thām | u̱bhaye̍ṣu | a̱sme iti̍ |
nara̍ḥ | yat | vā̱m | a̱śvi̱nā̱ | stoma̍m | āva̍n | sa̱dha-stu̍tim | ā̱ja̱-mī̱ḻhāsa̍ḥ | a̱gma̱n |
i̱ha-i̍ha | yat | vā̱m | sa̱ma̱nā | pa̱pṛ̱kṣe | sā | i̱yam | a̱sme iti̍ | su̱-ma̱tiḥ | vā̱ja̱-ra̱tnā̱ |
u̱ru̱ṣyata̍m | ja̱ri̱tāra̍m | yu̱vam | ha̱ | śri̱taḥ | kāma̍ḥ | nā̱sa̱tyā̱ | yu̱va̱drik |
e̱ṣaḥ | syaḥ | bhā̱nuḥ | ut | i̱ya̱rti̱ | yu̱jyate̍ | ratha̍ḥ | pari̍-jmā | di̱vaḥ | a̱sya | sāna̍vi |
pṛ̱kṣāsa̍ḥ | a̱smi̱n | mi̱thu̱nāḥ | adhi̍ | traya̍ḥ | dṛti̍ḥ | tu̱rīya̍ḥ | madhu̍naḥ | vi | ra̱pśa̱te̱ |
ut | vā̱m | pṛ̱kṣāsa̍ḥ | madhu̍-mantaḥ | ī̱ra̱te̱ | rathā̍ḥ | aśvā̍saḥ | u̱ṣasa̍ḥ | vi-u̍ṣṭiṣu |
a̱pa̱-ū̱rṇu̱vanta̍ḥ | tama̍ḥ | ā | pari̍-vṛtam | sva̍ḥ | na | śu̱kram | ta̱nvanta̍ḥ | ā | raja̍ḥ |
madhva̍ḥ | pi̱ba̱ta̱m | ma̱dhu̱-pebhi̍ḥ | ā̱sa-bhi̍ḥ | u̱ta | pri̱yam | madhu̍ne | yu̱ñjā̱thā̱m | ratha̍m |
ā | va̱rta̱nim | madhu̍nā | ji̱nva̱tha̱ḥ | pa̱thaḥ | dṛti̍m | va̱he̱the̱ iti̍ | madhu̍-mantam | a̱śvi̱nā̱ |
ha̱ṁsāsa̍ḥ | ye | vā̱m | madhu̍-mantaḥ | a̱sridha̍ḥ | hira̍ṇya-parṇāḥ | u̱huva̍ḥ | u̱ṣa̱ḥ-budha̍ḥ |
u̱da̱-pruta̍ḥ | ma̱ndina̍ḥ | ma̱ndi̱-ni̱spṛśa̍ḥ | madhva̍ḥ | na | makṣa̍ḥ | sava̍nāni | ga̱ccha̱tha̱ḥ |
su̱-a̱dhca̱rāsa̍ḥ | madhu̍-mantaḥ | a̱gnaya̍ḥ | u̱srā | ja̱ra̱nte̱ | prati̍ | vasto̍ḥ | a̱śvinā̍ |
yat | ni̱kta-ha̍staḥ | ta̱raṇi̍ḥ | vi̱-ca̱kṣa̱ṇaḥ | soma̍m | su̱sāva̍ | madhu̍-mantam | adri̍-bhiḥ |
ā̱ke̱-ni̱pāsa̍ḥ | aha̍-bhiḥ | davi̍dhvataḥ | sva̍ḥ | na | śu̱kram | ta̱nvanta̍ḥ | ā | raja̍ḥ |
sūra̍ḥ | ci̱t | aśvā̍n | yu̱yu̱jā̱naḥ | ī̱ya̱te̱ | viśvā̍n | anu̍ | sva̱dhayā̍ | ce̱ta̱tha̱ḥ | pa̱thaḥ |
pra | vā̱m | a̱vo̱ca̱m | a̱śvi̱nā̱ | dhi̱ya̱m-dhāḥ | ratha̍ḥ | su̱-aśva̍ḥ | a̱jara̍ḥ | yaḥ | asti̍ |
yena̍ | sa̱dyaḥ | pari̍ | rajā̍ṁsi | yā̱thaḥ | ha̱viṣma̍ntam | ta̱raṇi̍m | bho̱jam | accha̍ |
agra̍m | pi̱ba̱ | madhū̍nām | su̱tam | va̱yo̱ iti̍ | divi̍ṣṭiṣu |
tvam | hi | pū̱rva̱-pāḥ | asi̍ |
śa̱tena̍ | na̱ḥ | a̱bhiṣṭi̍-bhiḥ | ni̱yutvā̍n | indra̍-sārathiḥ |
vāyo̱ iti̍ | su̱tasya̍ | tṛ̱mpa̱ta̱m |
ā | vā̱m | sa̱hasra̍m | hara̍yaḥ | indra̍vāyū̱ iti̍ | a̱bhi | praya̍ḥ |
vaha̍ntu | soma̍-pītaye |
ratha̍m | hira̍ṇya-vandhuram | indra̍vāyū̱ iti̍ | su̱-a̱dhva̱ram |
ā | hi | sthātha̍ḥ | di̱vi̱-spṛśa̍m |
rathe̍na | pṛ̱thu̱-pāja̍sā | dā̱śvāṁsa̍m | upa̍ | ga̱ccha̱ta̱m |
indra̍vāyū̱ iti̍ | i̱ha | ā | ga̱ta̱m |
indra̍vāyū̱ iti̍ | a̱yam | su̱taḥ | tam | de̱vebhi̍ḥ | sa̱-joṣa̍sā |
piba̍tam | dā̱śuṣa̍ḥ | gṛ̱he |
i̱ha | pra̱-yāna̍m | a̱stu̱ | vā̱m | indra̍vāyū̱ iti̍ | vi̱-moca̍nam |
i̱ha | vā̱m | soma̍-pītaye |
vāyo̱ iti̍ | śu̱kraḥ | a̱yā̱mi̱ | te̱ | madhva̍ḥ | agra̍m | divi̍ṣṭiṣu |
ā | yā̱hi̱ | soma̍-pītaye | spā̱rhaḥ | de̱va̱ | ni̱yutva̍tā |
indra̍ḥ | ca̱ | vā̱yo̱ iti̍ | e̱ṣā̱m | somā̍nām | pī̱tim | a̱rha̱tha̱ḥ |
yu̱vām | hi | yanti̍ | inda̍vaḥ | ni̱mnam | āpa̍ḥ | na | sa̱dhrya̍k |
vāyo̱ iti̍ | indra̍ḥ | ca̱ | śu̱ṣmiṇā̍ | sa̱-ratha̍m | śa̱va̱sa̱ḥ | pa̱tī̱ iti̍ |
ni̱yutva̍ntā | na̱ḥ | ū̱taye̍ | ā | yā̱ta̱m | soma̍-pītaye |
yāḥ | vā̱m | santi̍ | pu̱ru̱-spṛha̍ḥ | ni̱-yuta̍ḥ | dā̱śuṣe̍ | na̱rā̱ |
a̱sme iti̍ | tāḥ | ya̱jña̱-vā̱ha̱sā̱ | indra̍vāyū̱ iti̍ | ni | ya̱ccha̱ta̱m |
vi̱hi | hotrā̍ | avī̍tāḥ | vipa̍ḥ | na | rāya̍ḥ | a̱ryaḥ |
vāyo̱ iti̍ | ā | ca̱ndreṇa̍ | rathe̍na | yā̱hi | su̱tasya̍ | pī̱taye̍ |
ni̱ḥ-yu̱vā̱naḥ | aśa̍stīḥ | ni̱yutvā̍n | indra̍-sārathiḥ |
vāyo̱ iti̍ | ā | ca̱ndreṇa̍ | rathe̍na | yā̱hi | su̱tasya̍ | pī̱taye̍ |
anu̍ | kṛ̱ṣṇe iti̍ | vasu̍dhitī̱ iti̱ vasu̍-dhitī | ye̱māte̱ iti̍ | vi̱śva-pe̍śasā |
vāyo̱ iti̍ | ā | ca̱ndreṇa̍ | rathe̍na | yā̱hi | su̱tasya̍ | pī̱taye̍ |
vaha̍ntu | tvā̱ | ma̱na̱ḥ-yuja̍ḥ | yu̱ktāsa̍ḥ | na̱va̱tiḥ | nava̍ |
vāyo̱ iti̍ | ā | ca̱ndreṇa̍ | rathe̍na | yā̱hi | su̱tasya̍ | pī̱taye̍ |
vāyo̱ iti̍ | śa̱tam | harī̍ṇām | yu̱vasva̍ | poṣyā̍ṇām |
u̱ta | vā̱ | te̱ | sa̱ha̱sriṇa̍ḥ | ratha̍ḥ | ā | yā̱tu̱ | pāja̍sā |
i̱dam | vā̱m | ā̱sye̍ | ha̱viḥ | pri̱yam | i̱ndrā̱bṛ̱ha̱spa̱tī̱ iti̍ |
u̱ktham | mada̍ḥ | ca̱ | śa̱sya̱te̱ |
a̱yam | vā̱m | pari̍ | si̱cya̱te̱ | soma̍ḥ | i̱ndrā̱bṛ̱ha̱spa̱tī̱ iti̍ |
cāru̱ḥ | madā̍ya | pī̱taye̍ |
ā | na̱ḥ | i̱ndrā̱bṛ̱ha̱spa̱tī̱ iti̍ | gṛ̱ham | indra̍ḥ | ca̱ | ga̱ccha̱ta̱m |
so̱ma̱-pā | soma̍-pītaye |
a̱sme iti̍ | i̱ndrā̱bṛ̱ha̱spa̱tī̱ iti̍ | ra̱yim | dha̱tta̱m | śa̱ta̱-gvina̍m |
aśva̍-vantam | sa̱ha̱sriṇa̍m |
indrā̱bṛha̱spatī̱ iti̍ | va̱yam | su̱te | gī̱ḥ-bhiḥ | ha̱vā̱ma̱he̱ |
a̱sya | soma̍sya | pī̱taye̍ |
soma̍m | i̱ndrā̱bṛ̱ha̱spa̱tī̱ iti̍ | piba̍tam | dā̱śuṣa̍ḥ | gṛ̱he |
mā̱daye̍thām | tat-o̍kasā |
yaḥ | ta̱stambha̍ | saha̍sā | vi | jmaḥ | antā̍n | bṛha̱spati̍ḥ | tri̱-sa̱dha̱sthaḥ | rave̍ṇa |
tam | pra̱tnāsa̍ḥ | ṛṣa̍yaḥ | dīdhyā̍nāḥ | pu̱raḥ | viprā̍ḥ | da̱dhi̱re̱ | ma̱ndra-ji̍hvam |
dhu̱na-i̍tayaḥ | su̱-pra̱ke̱tam | mada̍ntaḥ | bṛha̍spate | a̱bhi | ye | na̱ḥ | ta̱ta̱sre |
pṛṣa̍ntam | sṛ̱pram | ada̍bdham | ū̱rvam | bṛha̍spate | rakṣa̍tāt | a̱sya̱ | yoni̍m |
bṛha̍spate | yā | pa̱ra̱mā | pa̱rā̱-vat | ata̍ḥ | ā | te̱ | ṛ̱ta̱-spṛśa̍ḥ | ni | se̱du̱ḥ |
tubhya̍m | khā̱tāḥ | a̱va̱tāḥ | adri̍-dugdhāḥ | madhva̍ḥ | śco̱ta̱nti̱ | a̱bhita̍ḥ | vi̱-ra̱pśam |
bṛha̱spati̍ḥ | pra̱tha̱mam | jāya̍mānaḥ | ma̱haḥ | jyoti̍ṣaḥ | pa̱ra̱me | vi-o̍man |
sa̱pta-ā̍syaḥ | tu̱vi̱-jā̱taḥ | rave̍ṇa | vi | sa̱pta-ra̍śmiḥ | a̱dha̱ma̱t | tamā̍ṁsi |
saḥ | su̱-stubhā̍ | saḥ | ṛkva̍tā | ga̱ṇena̍ | va̱lam | ru̱ro̱ja̱ | pha̱li̱-gam | rave̍ṇa |
bṛha̱spati̍ḥ | u̱sriyā̍ḥ | ha̱vya̱-sūda̍ḥ | kani̍kradat | vāva̍śatīḥ | ut | ā̱ja̱t |
e̱va | pi̱tre | vi̱śva-de̍vāya | vṛṣṇe̍ | ya̱jñaiḥ | vi̱dhe̱ma̱ | nama̍sā | ha̱viḥ-bhi̍ḥ |
bṛha̍spate | su̱-pra̱jāḥ | vī̱ra-va̍ntaḥ | va̱yam | syā̱ma̱ | pata̍yaḥ | ra̱yī̱ṇām |
saḥ | it | rājā̍ | prati̍-janyāni | viśvā̍ | śuṣme̍ṇa | ta̱sthau̱ | a̱bhi | vī̱rye̍ṇa |
bṛha̱spati̍m | yaḥ | su-bhṛ̍tam | bi̱bharti̍ | va̱lgu̱-yati̍ | vanda̍te | pū̱rva̱-bhāja̍m |
saḥ | it | kṣe̱ti̱ | su-dhi̍taḥ | oka̍si | sve | tasmai̍ | iḻā̍ | pi̱nva̱te̱ | vi̱śva̱-dānī̍m |
tasmai̍ | viśa̍ḥ | sva̱yam | e̱va | na̱ma̱nte̱ | yasmi̍n | bra̱hmā | rāja̍ni | pūrva̍ḥ | eti̍ |
apra̍ti-itaḥ | ja̱ya̱ti̱ | sam | dhanā̍ni | prati̍-janyāni | u̱ta | yā | sa-ja̍nyā |
a̱va̱syave̍ | yaḥ | vari̍vaḥ | kṛ̱ṇoti̍ | bra̱hmaṇe̍ | rājā̍ | tam | a̱va̱nti̱ | de̱vāḥ |
indra̍ḥ | ca̱ | soma̍m | pi̱ba̱ta̱m | bṛ̱ha̱spa̱te̱ | a̱smin | ya̱jñe | ma̱nda̱sā̱nā | vṛ̱ṣa̱ṇva̱sū̱ iti̍ vṛṣaṇ-vasū |
ā | vā̱m | vi̱śa̱ntu̱ | inda̍vaḥ | su̱-ā̱bhuva̍ḥ | a̱sme iti̍ | ra̱yim | sarva̍-vīram | ni | ya̱ccha̱ta̱m |
bṛha̍spate | i̱ndra̱ | vardha̍tam | na̱ḥ | sacā̍ | sā | vā̱m | su̱-ma̱tiḥ | bhū̱tu̱ | a̱sme iti̍ |
a̱vi̱ṣṭam | dhiya̍ḥ | ji̱gṛ̱tam | pura̍m-dhīḥ | ja̱ja̱stam | a̱ryaḥ | va̱nuṣā̍m | arā̍tīḥ |
i̱dam | ū̱m̐ iti̍ | tyat | pu̱ru̱-tama̍m | pu̱rastā̍t | jyoti̍ḥ | tama̍saḥ | va̱yuna̍-vat | a̱sthā̱t |
nū̱nam | di̱vaḥ | du̱hi̱tara̍ḥ | vi̱-bhā̱tīḥ | gā̱tum | kṛ̱ṇa̱va̱n | u̱ṣasa̍ḥ | janā̍ya |
asthu̍ḥ | ū̱m̐ iti̍ | ci̱trāḥ | u̱ṣasa̍ḥ | pu̱rastā̍t | mi̱tāḥ-i̍va | svara̍vaḥ | a̱dhva̱reṣu̍ |
vi | ū̱m̐ iti̍ | vra̱jasya̍ | tama̍saḥ | dvārā̍ | u̱cchantī̍ḥ | a̱vra̱n | śuca̍yaḥ | pā̱va̱kāḥ |
u̱cchantī̍ḥ | a̱dya | ci̱ta̱ya̱nta̱ | bho̱jān | rā̱dha̱ḥ-deyā̍ya | u̱ṣasa̍ḥ | ma̱ghonī̍ḥ |
a̱ci̱tre | a̱ntariti̍ | pa̱ṇaya̍ḥ | sa̱sa̱ntu̱ | abu̍dhyamānāḥ | tama̍saḥ | vi-ma̍dhye |
ku̱vit | saḥ | de̱vī̱ḥ | sa̱naya̍ḥ | nava̍ḥ | vā̱ | yāma̍ḥ | ba̱bhū̱yāt | u̱ṣa̱sa̱ḥ | va̱ḥ | a̱dya |
yena̍ | nava̍-gve | aṅgi̍re | daśa̍-gve | sa̱pta-ā̍sye | re̱va̱tī̱ḥ | re̱vat | ū̱ṣa |
yū̱yam | hi | de̱vī̱ḥ | ṛ̱ta̱yuk-bhi̍ḥ | aśvai̍ḥ | pa̱ri̱-pra̱yā̱tha | bhuva̍nāni | sa̱dyaḥ |
pra̱-bo̱dhaya̍ntīḥ | u̱ṣa̱sa̱ḥ | sa̱santa̍m | dvi̱-pāt | catu̍ḥ-pāt | ca̱rathā̍ya | jī̱vam |
kva̍ | svi̱t | ā̱sā̱m | ka̱ta̱mā | pu̱rā̱ṇī | yayā̍ | vi̱-dhānā̍ | vi̱-da̱dhuḥ | ṛ̱bhū̱ṇām |
śubha̍m | yat | śu̱bhrāḥ | u̱ṣasa̍ḥ | cara̍nti | na | vi | jñā̱ya̱nte̱ | sa̱-dṛśī̍ḥ | a̱ju̱ryāḥ |
tāḥ | gha̱ | tāḥ | bha̱drāḥ | u̱ṣasa̍ḥ | pu̱rā | ā̱su̱ḥ | a̱bhi̱ṣṭi-dyu̍mnāḥ | ṛ̱tajā̍ta-satyāḥ |
yāsu̍ | ī̱jā̱naḥ | śa̱śa̱mā̱naḥ | u̱kthaiḥ | stu̱van | śaṁsa̍n | dravi̍ṇam | sa̱dyaḥ | āpa̍ |
tāḥ | ā | ca̱ra̱nti̱ | sa̱ma̱nā | pu̱rastā̍t | sa̱mā̱nata̍ḥ | sa̱ma̱nā | pa̱pra̱thā̱nāḥ |
ṛ̱tasya̍ | de̱vīḥ | sada̍saḥ | bu̱dhā̱nāḥ | gavā̍m | na | sargā̍ḥ | u̱ṣasa̍ḥ | ja̱ra̱nte̱ |
tāḥ | it | nu | e̱va | sa̱ma̱nā | sa̱mā̱nīḥ | amī̍ta-varṇāḥ | u̱ṣasa̍ḥ | ca̱ra̱nti̱ |
gūha̍ntīḥ | abhva̍m | asi̍tam | ruśa̍t-bhiḥ | śu̱krāḥ | ta̱nūbhi̍ḥ | śuca̍yaḥ | ru̱cā̱nāḥ |
ra̱yim | di̱va̱ḥ | du̱hi̱ta̱ra̱ḥ | vi̱-bhā̱tīḥ | pra̱jā-va̍ntam | ya̱ccha̱ta̱ | a̱smāsu̍ | de̱vī̱ḥ |
syo̱nāt | ā | va̱ḥ | pra̱ti̱-budhya̍mānāḥ | su̱-vīrya̍sya | pata̍yaḥ | syā̱ma̱ |
tat | va̱ḥ | di̱va̱ḥ | du̱hi̱ta̱ra̱ḥ | vi̱-bhā̱tīḥ | upa̍ | bru̱ve̱ | u̱ṣa̱sa̱ḥ | ya̱jña-ke̍tuḥ |
va̱yam | syā̱ma̱ | ya̱śasa̍ḥ | jane̍ṣu | tat | dyauḥ | ca̱ | dha̱ttām | pṛ̱thi̱vī | ca̱ | de̱vī |
prati̍ | syā | sū̱narī̍ | janī̍ | vi̱-u̱cchantī̍ | pari̍ | svasu̍ḥ |
di̱vaḥ | a̱da̱rśi̱ | du̱hi̱tā |
aśvā̍-iva | ci̱trā | aru̍ṣī | mā̱tā | gavā̍m | ṛ̱ta-va̍rī |
sakhā̍ | a̱bhū̱t | a̱śvino̍ḥ | u̱ṣāḥ |
u̱ta | sakhā̍ | a̱si̱ | a̱śvino̍ḥ | u̱ta | mā̱tā | gavā̍m | a̱si̱ |
u̱ta | u̱ṣa̱ḥ | vasva̍ḥ | ī̱śi̱ṣe̱ |
ya̱va̱yat-dve̍ṣasam | tvā̱ | ci̱ki̱tvit | sū̱nṛ̱tā̱-va̱ri̱ |
prati̍ | stomai̍ḥ | a̱bhu̱tsma̱hi̱ |
prati̍ | bha̱drāḥ | a̱dṛ̱kṣa̱ta̱ | gavā̍m | sargā̍ḥ | na | ra̱śmaya̍ḥ |
ā | u̱ṣāḥ | a̱prā̱ḥ | u̱ru | jraya̍ḥ |
ā̱-pa̱pruṣī̍ | vi̱bhā̱-va̱ri̱ | vi | ā̱va̱ḥ | jyoti̍ṣā | tama̍ḥ |
uṣa̍ḥ | anu̍ | sva̱dhām | a̱va̱ |
ā | dyām | ta̱no̱ṣi̱ | ra̱śmi-bhi̍ḥ | ā | a̱ntari̍kṣam | u̱ru | pri̱yam |
uṣa̍ḥ | śu̱kreṇa̍ | śo̱ciṣā̍ |
tat | de̱vasya̍ | sa̱vi̱tuḥ | vārya̍m | ma̱hat | vṛ̱ṇī̱mahe̍ | asu̍rasya | pra-ce̍tasaḥ |
cha̱rdiḥ | yena̍ | dā̱śuṣe̍ | yaccha̍ti | tmanā̍ | tat | na̱ḥ | ma̱hān | ut | a̱yā̱n | de̱vaḥ | a̱ktu-bhi̍ḥ |
di̱vaḥ | dha̱rtā | bhuva̍nasya | pra̱jā-pa̍tiḥ | pi̱śaṅga̍m | drā̱pim | prati̍ | mu̱ñca̱te̱ | ka̱viḥ |
vi̱-ca̱kṣa̱ṇaḥ | pra̱thaya̍n | ā̱-pṛ̱ṇan | u̱ru | ajī̍janat | sa̱vi̱tā | su̱mnam | u̱kthya̍m |
ā | a̱prā̱ḥ | rajā̍ṁsi | di̱vyāni̍ | pārthi̍vā | śloka̍m | de̱vaḥ | kṛ̱ṇu̱te̱ | svāya̍ | dharma̍ṇe |
pra | bā̱hū iti̍ | a̱srā̱k | sa̱vi̱tā | savī̍mani | ni̱-ve̱śaya̍n | pra̱-su̱van | a̱ktu-bhi̍ḥ | jaga̍t |
adā̍bhyaḥ | bhuva̍nāni | pra̱-cāka̍śat | vra̱tāni̍ | de̱vaḥ | sa̱vi̱tā | a̱bhi | ra̱kṣa̱te̱ |
pra | a̱srā̱k | bā̱hū iti̍ | bhuva̍nasya | pra̱-jābhya̍ḥ | dhṛ̱ta-vra̍taḥ | ma̱haḥ | ajma̍sya | rā̱ja̱ti̱ |
triḥ | a̱ntari̍kṣam | sa̱vi̱tā | ma̱hi̱-tva̱nā | trī | rajā̍ṁsi | pa̱ri̱-bhūḥ | trīṇi̍ | ro̱ca̱nā |
ti̱sraḥ | diva̍ḥ | pṛ̱thi̱vīḥ | ti̱sraḥ | i̱nva̱ti̱ | tri̱-bhiḥ | vra̱taiḥ | a̱bhi | na̱ḥ | ra̱kṣa̱ti̱ | tmanā̍ |
bṛ̱hat-su̍mnaḥ | pra̱-sa̱vi̱tā | ni̱-veśa̍naḥ | jaga̍taḥ | sthā̱tuḥ | u̱bhaya̍sya | yaḥ | va̱śī |
saḥ | na̱ḥ | de̱vaḥ | sa̱vi̱tā | śarma̍ | ya̱ccha̱tu̱ | a̱sme iti̍ | kṣayā̍ya | tri̱-varū̍tham | aṁha̍saḥ |
ā | a̱ga̱n | de̱vaḥ | ṛ̱tu-bhi̍ḥ | vardha̍tu | kṣaya̍m | dadhā̍tu | na̱ḥ | sa̱vi̱tā | su̱-pra̱jām | iṣa̍m |
saḥ | na̱ḥ | kṣa̱pābhi̍ḥ | aha̍-bhiḥ | ca̱ | ji̱nva̱tu̱ | pra̱jā-va̍ntam | ra̱yim | a̱sme iti̍ | sam | i̱nva̱tu̱ |
abhū̍t | de̱vaḥ | sa̱vi̱tā | vandya̍ḥ | nu | na̱ḥ | i̱dānī̍m | ahna̍ḥ | u̱pa̱-vācya̍ḥ | nṛ-bhi̍ḥ |
vi | yaḥ | ratnā̍ | bhaja̍ti | mā̱na̱vebhya̍ḥ | śreṣṭha̍m | na̱ḥ | atra̍ | dravi̍ṇam | yathā̍ | dadha̍t |
de̱vebhya̍ḥ | hi | pra̱tha̱mam | ya̱jñiye̍bhyaḥ | a̱mṛ̱ta̱-tvam | su̱vasi̍ | bhā̱gam | u̱t-ta̱mam |
āt | it | dā̱māna̍m | sa̱vi̱ta̱ḥ | vi | ū̱rṇu̱ṣe̱ | a̱nū̱cī̱nā | jī̱vi̱tā | mānu̍ṣebhyaḥ |
aci̍ttī | yat | ca̱kṛ̱ma | daivye̍ | jane̍ | dī̱naiḥ | dakṣa̍ḥ | pra-bhū̍tī | pu̱ru̱ṣa̱tvatā̍ |
de̱veṣu̍ | ca̱ | sa̱vi̱ta̱ḥ | mānu̍ṣeṣu | ca̱ | tvam | na̱ḥ | atra̍ | su̱va̱tā̱t | anā̍gasaḥ |
na | pra̱-miye̍ | sa̱vi̱tuḥ | daivya̍sya | tat | yathā̍ | viśva̍m | bhuva̍nam | dhā̱ra̱yi̱ṣyati̍ |
yat | pṛ̱thi̱vyāḥ | vari̍man | ā | su̱-a̱ṅgu̱riḥ | varṣma̍n | di̱vaḥ | su̱vati̍ | sa̱tyam | a̱sya̱ | tat |
indra̍-jyeṣṭhān | bṛ̱hat-bhya̍ḥ | parva̍tebhyaḥ | kṣayā̍n | e̱bhya̱ḥ | su̱va̱si̱ | pa̱stya̍-vataḥ |
yathā̍-yathā | pa̱taya̍ntaḥ | vi̱-ye̱mi̱re | e̱va | e̱va | ta̱sthu̱ḥ | sa̱vi̱ta̱riti̍ | sa̱vāya̍ | te̱ |
ye | te̱ | triḥ | aha̍n | sa̱vi̱ta̱riti̍ | sa̱vāsa̍ḥ | di̱ve-di̍ve | saubha̍gam | ā̱-su̱vanti̍ |
indra̍ḥ | dyāvā̍pṛthi̱vī iti̍ | sindhu̍ḥ | a̱t-bhiḥ | ā̱di̱tyaiḥ | na̱ḥ | adi̍tiḥ | śarma̍ | ya̱ṁsa̱t |
kaḥ | va̱ḥ | trā̱tā | va̱sa̱va̱ḥ | kaḥ | va̱rū̱tā | dyāvā̍bhūmī̱ iti̍ | a̱di̱te̱ | trāsī̍thām | na̱ḥ |
sahī̍yasaḥ | va̱ru̱ṇa̱ | mi̱tra̱ | martā̍t | kaḥ | va̱ḥ | a̱dhva̱re | vari̍vaḥ | dhā̱ti̱ | de̱vā̱ḥ |
pra | ye | dhāmā̍ni | pū̱rvyāṇi̍ | arcā̍n | vi | yat | u̱cchān | vi̱-yo̱tāra̍ḥ | amū̍rāḥ |
vi̱-dhā̱tāra̍ḥ | vi | te | da̱dhu̱ḥ | aja̍srāḥ | ṛ̱ta-dhī̍tayaḥ | ru̱ru̱ca̱nta̱ | da̱smāḥ |
pra | pa̱styā̍m | adi̍tim | sindhu̍m | a̱rkaiḥ | sva̱stim | ī̱ḻe̱ | sa̱khyāya̍ | de̱vīm |
u̱bhe iti̍ | yathā̍ | na̱ḥ | aha̍nī̱ iti̍ | ni̱-pāta̍ḥ | u̱ṣasā̱naktā̍ | ka̱ra̱tā̱m | ada̍bdhe̱ iti̍ |
vi | a̱rya̱mā | varu̍ṇaḥ | ce̱ti̱ | panthā̍m | i̱ṣaḥ | pati̍ḥ | su̱vi̱tam | gā̱tum | a̱gniḥ |
indrā̍viṣṇū̱ iti̍ | nṛ̱-vat | ū̱m̐ iti̍ | su | stavā̍nā | śarma̍ | na̱ḥ | ya̱nta̱m | ama̍-vat | varū̍tham |
ā | parva̍tasya | ma̱rutā̍m | avā̍ṁsi | de̱vasya̍ | trā̱tuḥ | a̱vri̱ | bhaga̍sya |
pāt | pati̍ḥ | janyā̍t | aṁha̍saḥ | na̱ḥ | mi̱traḥ | mi̱triyā̍t | u̱ta | na̱ḥ | u̱ru̱ṣye̱t |
nu | ro̱da̱sī̱ iti̍ | ahi̍nā | bu̱dhnye̍na | stu̱vī̱ta | de̱vī̱ iti̍ | apye̍bhiḥ | i̱ṣṭaiḥ |
sa̱mu̱dram | na | sa̱m-cara̍ṇe | sa̱ni̱ṣyava̍ḥ | gha̱rma-sva̍rasaḥ | na̱dya̍ḥ | apa̍ | vra̱n |
de̱vaiḥ | na̱ḥ | de̱vī | adi̍tiḥ | ni | pā̱tu̱ | de̱vaḥ | trā̱tā | trā̱ya̱tā̱m | apra̍-yucchan |
na̱hi | mi̱trasya̍ | varu̍ṇasya | dhā̱sim | arhā̍masi | pra̱-miya̍m | sānu̍ | a̱gneḥ |
a̱gniḥ | ī̱śe̱ | va̱sa̱vya̍sya | a̱gniḥ | ma̱haḥ | saubha̍gasya |
tāni̍ | a̱smabhya̍m | rā̱sa̱te̱ |
uṣa̍ḥ | ma̱gho̱ni̱ | ā | va̱ha̱ | sūnṛ̍te | vāryā̍ | pu̱ru |
a̱smabhya̍m | vā̱ji̱nī̱-va̱ti̱ |
tat | su | na̱ḥ | sa̱vi̱tā | bhaga̍ḥ | varu̍ṇaḥ | mi̱traḥ | a̱rya̱mā |
indra̍ḥ | na̱ḥ | rādha̍sā | ā | ga̱ma̱t |
ma̱hī iti̍ | dyāvā̍pṛthi̱vī iti̍ | i̱ha | jyeṣṭhe̱ iti̍ | ru̱cā | bha̱va̱tā̱m | śu̱caya̍t-bhiḥ | a̱rkaiḥ |
yat | sī̱m | vari̍ṣṭhe̱ iti̍ | bṛ̱ha̱tī iti̍ | vi̱-mi̱nvan | ru̱vat | ha̱ | u̱kṣā | pa̱pra̱thā̱nebhi̍ḥ | evai̍ḥ |
de̱vī iti̍ | de̱vebhi̍ḥ | ya̱ja̱te iti̍ | yaja̍traiḥ | ami̍natī̱ iti̍ | ta̱stha̱tu̱ḥ | u̱kṣamā̍ṇe̱ iti̍ |
ṛ̱tava̍rī̱ ityṛ̱ta-va̍rī | a̱druhā̍ | de̱vapu̍tre̱ iti̍ de̱va-pu̍tre | ya̱jñasya̍ | ne̱trī iti̍ | śu̱caya̍t-bhiḥ | a̱rkaiḥ |
saḥ | it | su̱-apā̍ḥ | bhuva̍neṣu | ā̱sa̱ | yaḥ | i̱me iti̍ | dyāvā̍pṛthi̱vī iti̍ | ja̱jāna̍ |
u̱rvī iti̍ | ga̱bhī̱re iti̍ | raja̍sī̱ iti̍ | su̱meke̱ iti̍ su̱-meke̍ | a̱va̱ṁśe | dhīra̍ḥ | śacyā̍ | sam | ai̱ra̱t |
nu | ro̱da̱sī̱ iti̍ | bṛ̱hat-bhi̍ḥ | na̱ḥ | varū̍thaiḥ | patnī̍vat-bhiḥ | i̱ṣaya̍ntī̱ iti̍ | sa̱-joṣā̍ḥ |
u̱rū̱cī iti̍ | viśve̱ iti̍ | ya̱ja̱te iti̍ | ni | pā̱ta̱m | dhi̱yā | syā̱ma̱ | ra̱thya̍ḥ | sa̱dā̱-sāḥ |
pra | vā̱m | mahi̍ | dyavī̱ iti̍ | a̱bhi | upa̍-stutim | bha̱rā̱ma̱he̱ |
śucī̱ iti̍ | upa̍ | pra-śa̍staye |
pu̱nā̱ne iti̍ | ta̱nvā̍ | mi̱thaḥ | svena̍ | dakṣe̍ṇa | rā̱ja̱tha̱ḥ |
ū̱hyāthe̱ iti̍ | sa̱nāt | ṛ̱tam |
ma̱hī iti̍ | mi̱trasya̍ | sā̱dha̱tha̱ḥ | tara̍ntī̱ iti̍ | pipra̍tī̱ iti̍ | ṛ̱tam |
pari̍ | ya̱jñam | ni | se̱da̱thu̱ḥ |
kṣetra̍sya | pati̍nā | va̱yam | hi̱tena̍-iva | ja̱yā̱ma̱si̱ |
gām | aśva̍m | po̱ṣa̱yi̱tnu | ā | saḥ | na̱ḥ | mṛ̱ḻā̱ti̱ | ī̱dṛśe̍ |
kṣetra̍sya | pa̱te̱ | madhu̍-mantam | ū̱rmim | dhe̱nuḥ-i̍va | paya̍ḥ | a̱smāsu̍ | dhu̱kṣva̱ |
ma̱dhu̱-ścuta̍m | ghṛ̱tam-i̍va | su-pū̍tam | ṛ̱tasya̍ | na̱ḥ | pata̍yaḥ | mṛ̱ḻa̱ya̱ntu̱ |
madhu̍-matīḥ | oṣa̍dhīḥ | dyāva̍ḥ | āpa̍ḥ | madhu̍-mat | na̱ḥ | bha̱va̱tu̱ | a̱ntari̍kṣam |
kṣetra̍sya | pati̍ḥ | madhu̍-mān | na̱ḥ | a̱stu̱ | ari̍ṣyantaḥ | anu̍ | e̱na̱m | ca̱re̱ma̱ |
śu̱nam | vā̱hāḥ | śu̱nam | nara̍ḥ | śu̱nam | kṛ̱ṣa̱tu̱ | lāṅga̍lam |
śu̱nam | va̱ra̱trāḥ | ba̱dhya̱ntā̱m | śu̱nam | aṣṭrā̍m | ut | i̱ṅga̱ya̱ |
śunā̍sīrau | i̱mām | vāca̍m | ju̱ṣe̱thā̱m | yat | di̱vi | ca̱krathu̍ḥ | paya̍ḥ |
tena̍ | i̱mām | upa̍ | si̱ñca̱ta̱m |
a̱rvācī̍ | su̱-bha̱ge̱ | bha̱va̱ | sīte̍ | vandā̍mahe | tvā̱ |
yathā̍ | na̱ḥ | su̱-bhagā̍ | asa̍si | yathā̍ | na̱ḥ | su̱-phalā̍ | asa̍si |
indra̍ḥ | sītā̍m | ni | gṛ̱hṇā̱tu̱ | tām | pū̱ṣā | anu̍ | ya̱ccha̱tu̱ |
sā | na̱ḥ | paya̍svatī | du̱hā̱m | utta̍rām-uttarām | samā̍m |
śu̱nam | na̱ḥ | phālā̍ḥ | vi | kṛ̱ṣa̱ntu̱ | bhūmi̍m | śu̱nam | kī̱nāśā̍ḥ | a̱bhi | ya̱ntu̱ | vā̱haiḥ |
śu̱nam | pa̱rjanya̍ḥ | madhu̍nā | paya̍ḥ-bhiḥ | śunā̍sīrā | śu̱nam | a̱smāsu̍ | dha̱tta̱m |
sa̱mu̱drāt | ū̱rmiḥ | madhu̍-mān | ut | ā̱ra̱t | upa̍ | a̱ṁśunā̍ | sam | a̱mṛ̱ta̱-tvam | ā̱na̱ṭ |
ghṛ̱tasya̍ | nāma̍ | guhya̍m | yat | asti̍ | ji̱hvā | de̱vānā̍m | a̱mṛta̍sya | nābhi̍ḥ |
va̱yam | nāma̍ | pra | bra̱vā̱ma̱ | ghṛ̱tasya̍ | a̱smin | ya̱jñe | dhā̱ra̱yā̱ma̱ | nama̍ḥ-bhiḥ |
upa̍ | bra̱hmā | śṛ̱ṇa̱va̱t | śa̱syamā̍nam | catu̍ḥ-śṛṅgaḥ | a̱va̱mī̱t | gau̱raḥ | e̱tat |
ca̱tvāri̍ | śṛṅgā̍ | traya̍ḥ | a̱sya̱ | pādā̍ḥ | dve iti̍ | śī̱rṣe iti̍ | sa̱pta | hastā̍saḥ | a̱sya̱ |
tridhā̍ | ba̱ddhaḥ | vṛ̱ṣa̱bhaḥ | ro̱ra̱vī̱ti̱ | ma̱haḥ | de̱vaḥ | martyā̍n | ā | vi̱ve̱śa̱ |
tridhā̍ | hi̱tam | pa̱ṇi-bhi̍ḥ | gu̱hyamā̍nam | gavi̍ | de̱vāsa̍ḥ | ghṛ̱tam | anu̍ | a̱vi̱nda̱n |
indra̍ḥ | eka̍m | sūrya̍ḥ | eka̍m | ja̱jā̱na̱ | ve̱nāt | eka̍m | sva̱dhayā̍ | niḥ | ta̱ta̱kṣu̱ḥ |
e̱tāḥ | a̱rṣa̱nti̱ | hṛdyā̍t | sa̱mu̱drāt | śa̱ta-vra̍jāḥ | ri̱puṇā̍ | na | a̱va̱-cakṣe̍ |
ghṛ̱tasya̍ | dhārā̍ḥ | a̱bhi | cā̱ka̱śī̱mi̱ | hi̱ra̱ṇyaya̍ḥ | ve̱ta̱saḥ | madhye̍ | ā̱sā̱m |
sa̱myak | sra̱va̱nti̱ | sa̱rita̍ḥ | na | dhenā̍ḥ | a̱ntaḥ | hṛ̱dā | mana̍sā | pū̱yamā̍nāḥ |
e̱te | a̱rṣa̱nti̱ | ū̱rmaya̍ḥ | ghṛ̱tasya̍ | mṛ̱gāḥ-i̍va | kṣi̱pa̱ṇoḥ | īṣa̍māṇāḥ |
sindho̍ḥ-iva | pra̱-a̱dhva̱ne | śū̱gha̱nāsa̍ḥ | vāta̍-pramiyaḥ | pa̱ta̱ya̱nti̱ | ya̱hvāḥ |
ghṛ̱tasya̍ | dhārā̍ḥ | a̱ru̱ṣaḥ | na | vā̱jī | kāṣṭhā̍ḥ | bhi̱ndan | ū̱rmi-bhi̍ḥ | pinva̍mānaḥ |
a̱bhi | pra̱va̱nta̱ | sama̍nā-iva | yoṣā̍ḥ | ka̱lyā̱ṇya̍ḥ | smaya̍mānāsaḥ | a̱gnim |
ghṛ̱tasya̍ | dhārā̍ḥ | sa̱m-idha̍ḥ | na̱sa̱nta̱ | tāḥ | ju̱ṣā̱ṇaḥ | ha̱rya̱ti̱ | jā̱ta-ve̍dāḥ |
ka̱nyā̍ḥ-iva | va̱ha̱tum | eta̱vai | ū̱m̐ iti̍ | a̱ñji | a̱ñjā̱nāḥ | a̱bhi | cā̱ka̱śī̱mi̱ |
yatra̍ | soma̍ḥ | sū̱yate̍ | yatra̍ | ya̱jñaḥ | ghṛ̱tasya̍ | dhārā̍ḥ | a̱bhi | tat | pa̱va̱nte̱ |
a̱bhi | a̱rṣa̱ta̱ | su̱-stu̱tim | gavya̍m | ā̱jim | a̱smāsu̍ | bha̱drā | dravi̍ṇāni | dha̱tta̱ |
i̱mam | ya̱jñam | na̱ya̱ta̱ | de̱vatā̍ | na̱ḥ | ghṛ̱tasya̍ | dhārā̍ḥ | madhu̍-mat | pa̱va̱nte̱ |
dhāma̍n | te̱ | viśva̍m | bhuva̍nam | adhi̍ | śri̱tam | a̱ntariti̍ | sa̱mu̱dre | hṛ̱di | a̱ntaḥ | āyu̍ṣi |
a̱pām | anī̍ke | sa̱m-i̱the | yaḥ | ā-bhṛ̍taḥ | tam | a̱śyā̱ma̱ | madhu̍-mantam | te̱ | ū̱rmim |
abo̍dhi | a̱gniḥ | sa̱m-idhā̍ | janā̍nām | prati̍ | dhe̱num-i̍va | ā̱-ya̱tīm | u̱ṣasa̍m |
ya̱hvāḥ-i̍va | pra | va̱yām | u̱t-jihā̍nāḥ | pra | bhā̱nava̍ḥ | si̱sra̱te̱ | nāka̍m | accha̍ |
abo̍dhi | hotā̍ | ya̱jathā̍ya | de̱vān | ū̱rdhvaḥ | a̱gniḥ | su̱-manā̍ḥ | prā̱taḥ | a̱sthā̱t |
sam-i̍ddhasya | ruśa̍t | a̱da̱rśi̱ | pāja̍ḥ | ma̱hān | de̱vaḥ | tama̍saḥ | niḥ | a̱mo̱ci̱ |
yat | ī̱m | ga̱ṇasya̍ | ra̱śa̱nām | ajī̍ga̱riti̍ | śuci̍ḥ | a̱ṅkte̱ | śuci̍-bhiḥ | gobhi̍ḥ | a̱gniḥ |
āt | dakṣi̍ṇā | yu̱jya̱te̱ | vā̱ja̱-yantī̍ | u̱ttā̱nām | ū̱rdhvaḥ | a̱dha̱ya̱t | ju̱hūbhi̍ḥ |
a̱gnim | accha̍ | de̱va̱-ya̱tām | manā̍ṁsi | cakṣū̍ṁṣi-iva | sūrye̍ | sam | ca̱ra̱nti̱ |
yat | ī̱m | suvā̍te̱ iti̍ | u̱ṣasā̍ | virū̍pe̱ iti̱ vi-rū̍pe | śve̱taḥ | vā̱jī | jā̱ya̱te̱ | agre̍ | ahnā̍m |
jani̍ṣṭa | hi | jenya̍ḥ | agre̍ | ahnā̍m | hi̱taḥ | hi̱teṣu̍ | a̱ru̱ṣaḥ | vane̍ṣu |
dame̍-dame | sa̱pta | ratnā̍ | dadhā̍naḥ | a̱gniḥ | hotā̍ | ni | sa̱sā̱da̱ | yajī̍yān |
a̱gniḥ | hotā̍ | ni | a̱sī̱da̱t | yajī̍yān | u̱pa-sthe̍ | mā̱tuḥ | su̱ra̱bhau | ū̱m̐ iti̍ | lo̱ke |
yuvā̍ | ka̱viḥ | pu̱ru̱ni̱ḥ-sthaḥ | ṛ̱ta-vā̍ | dha̱rtā | kṛ̱ṣṭī̱nām | u̱ta | madhye̍ | i̱ddhaḥ |
pra | nu | tyam | vipra̍m | a̱dhva̱reṣu̍ | sā̱dhum | a̱gnim | hotā̍ram | ī̱ḻa̱te̱ | nama̍ḥ-bhiḥ |
ā | yaḥ | ta̱tāna̍ | roda̍sī̱ iti̍ | ṛ̱tena̍ | nitya̍m | mṛ̱ja̱nti̱ | vā̱jina̍m | ghṛ̱tena̍ |
mā̱rjā̱lya̍ḥ | mṛ̱jya̱te̱ | sve | damū̍nāḥ | ka̱vi̱-pra̱śa̱staḥ | ati̍thiḥ | śi̱vaḥ | na̱ḥ |
sa̱hasra̍-śṛṅgaḥ | vṛ̱ṣa̱bhaḥ | tat-o̍jāḥ | viśvā̍n | a̱gne̱ | saha̍sā | pra | a̱si̱ | a̱nyān |
pra | sa̱dyaḥ | a̱gne̱ | ati̍ | e̱ṣi̱ | a̱nyān | ā̱viḥ | yasmai̍ | cāru̍-tamaḥ | ba̱bhūtha̍ |
ī̱ḻenya̍ḥ | va̱pu̱ṣya̍ḥ | vi̱bhā-vā̍ | pri̱yaḥ | vi̱śām | ati̍thiḥ | mānu̍ṣīṇām |
tubhya̍m | bha̱ra̱nti̱ | kṣi̱taya̍ḥ | ya̱vi̱ṣṭha̱ | ba̱lim | a̱gne̱ | anti̍taḥ | ā | u̱ta | dū̱rāt |
ā | bhandi̍ṣṭhasya | su̱-ma̱tim | ci̱ki̱ddhi̱ | bṛ̱hat | te̱ | a̱gne̱ | mahi̍ | śarma̍ | bha̱dram |
ā | a̱dya | ratha̍m | bhā̱nu̱-ma̱ḥ | bhā̱nu̱-manta̍m | agne̍ | tiṣṭha̍ | ya̱ja̱tebhi̍ḥ | sam-a̍ntam |
vi̱dvān | pa̱thī̱nām | u̱ru | a̱ntari̍kṣam | ā | i̱ha | de̱vān | ha̱vi̱ḥ-adyā̍ya | va̱kṣi̱ |
avo̍cāma | ka̱vaye̍ | medhyā̍ya | vaca̍ḥ | va̱ndāru̍ | vṛ̱ṣa̱bhāya̍ | vṛṣṇe̍ |
gavi̍ṣṭhiraḥ | nama̍sā | stoma̍m | a̱gnau | di̱vi-i̍va | ru̱kmam | u̱ru̱-vyañca̍m | a̱śre̱t |
ku̱mā̱ram | mā̱tā | yu̱va̱tiḥ | sam-u̍bdham | guhā̍ | bi̱bha̱rti̱ | na | da̱dā̱ti̱ | pi̱tre |
anī̍kam | a̱sya̱ | na | mi̱nat | janā̍saḥ | pu̱raḥ | pa̱śya̱nti̱ | ni-hi̍tam | a̱ra̱tau |
kam | e̱tam | tvam | yu̱va̱te̱ | ku̱mā̱ram | peṣī̍ | bi̱bha̱rṣi̱ | mahi̍ṣī | ja̱jā̱na̱ |
pū̱rvīḥ | hi | garbha̍ḥ | śa̱rada̍ḥ | va̱vardha̍ | apa̍śyam | jā̱tam | yat | asū̍ta | mā̱tā |
hira̍ṇya-dantam | śuci̍-varṇam | ā̱rāt | kṣetrā̍t | a̱pa̱śya̱m | āyu̍dhā | mimā̍nam |
da̱dā̱naḥ | a̱smai̱ | a̱mṛta̍m | vi̱pṛkva̍t | kim | mām | a̱ni̱ndrāḥ | kṛ̱ṇa̱va̱n | a̱nu̱kthāḥ |
kṣetrā̍t | a̱pa̱śya̱m | sa̱nu̱tariti̍ | cara̍ntam | su̱-mat | yū̱tham | na | pu̱ru | śobha̍mānam |
na | tāḥ | a̱gṛ̱bhra̱n | aja̍niṣṭa | hi | saḥ | pali̍knīḥ | it | yu̱va̱taya̍ḥ | bha̱va̱nti̱ |
ke | me̱ | ma̱rya̱kam | vi | ya̱va̱nta̱ | gobhi̍ḥ | na | yeṣā̍m | go̱pāḥ | ara̍ṇaḥ | ci̱t | āsa̍ |
ye | ī̱m | ja̱gṛ̱bhuḥ | ava̍ | te | sṛ̱ja̱ntu | ā | a̱jā̱ti̱ | pa̱śvaḥ | upa̍ | na̱ḥ | ci̱ki̱tvān |
va̱sām | rājā̍nam | va̱sa̱tim | janā̍nām | arā̍tayaḥ | ni | da̱dhu̱ḥ | martye̍ṣu |
brahmā̍ṇi | atre̍ḥ | ava̍ | tam | sṛ̱ja̱ntu̱ | ni̱ndi̱tāra̍ḥ | nindyā̍saḥ | bha̱va̱ntu̱ |
śuna̱ḥ-śepa̍m | ci̱t | ni-di̍tam | sa̱hasrā̍t | yūpā̍t | a̱mu̱ñca̱ḥ | aśa̍miṣṭa | hi | saḥ |
e̱va | a̱smat | a̱gne̱ | vi | mu̱mu̱gdhi̱ | pāsā̍n | hota̱riti̍ | ci̱ki̱tva̱ḥ | i̱ha | tu | ni̱-sadya̍ |
hṛ̱ṇī̱yamā̍naḥ | apa̍ | hi | mat | aiye̍ḥ | pra | me̱ | de̱vānā̍m | vra̱ta̱-pāḥ | u̱vā̱ca̱ |
indra̍ḥ | vi̱dvān | anu̍ | hi | tvā̱ | ca̱cakṣa̍ | tena̍ | a̱ham | a̱gne̱ | anu̍-śiṣṭaḥ | ā | a̱gā̱m |
vi | jyoti̍ṣā | bṛ̱ha̱tā | bhā̱ti̱ | a̱gniḥ | ā̱viḥ | viśvā̍ni | kṛ̱ṇu̱te̱ | ma̱hi̱-tvā |
pra | ade̍vīḥ | mā̱yāḥ | sa̱ha̱te̱ | du̱ḥ-evā̍ḥ | śiśī̍te | śṛṅge̱ iti̍ | rakṣa̍se | vi̱-nikṣe̍ |
u̱ta | svā̱nāsa̍ḥ | di̱vi | sa̱ntu̱ | a̱gneḥ | ti̱gma-ā̍yudhāḥ | rakṣa̍se | hanta̱vai | ū̱m̐ iti̍ |
made̍ | ci̱t | a̱sya̱ | pra | ru̱ja̱nti̱ | bhāmā̍ḥ | na | va̱ra̱nte̱ | pa̱ri̱-bādha̍ḥ | ade̍vīḥ |
e̱tam | te̱ | stoma̍m | tu̱vi̱-jā̱ta̱ | vipra̍ḥ | ratha̍m | na | dhīra̍ḥ | su̱-apā̍ḥ | a̱ta̱kṣa̱m |
yadi̍ | it | a̱gne̱ | prati̍ | tvam | de̱va̱ | haryā̍ḥ | sva̍ḥ-vatīḥ | a̱paḥ | e̱na̱ | ja̱ye̱ma̱ |
tu̱vi̱-grīva̍ḥ | vṛ̱ṣa̱bhaḥ | va̱vṛ̱dhā̱naḥ | a̱śa̱tru | a̱ryaḥ | sam | a̱jā̱ti̱ | veda̍ḥ |
iti̍ | i̱mam | a̱gnim | a̱mṛtā̍ḥ | a̱vo̱ca̱n | ba̱rhiṣma̍te | mana̍ve | śarma̍ | ya̱ṁsa̱t | ha̱viṣma̍te | mana̍ve | śarma̍ | ya̱ṁsa̱t |
tvam | a̱gne̱ | varu̍ṇaḥ | jāya̍se | yat | tvam | mi̱traḥ | bha̱va̱si̱ | yat | sam-i̍ddhaḥ |
tve iti̍ | viśve̍ | sa̱ha̱sa̱ḥ | pu̱tra̱ | de̱vāḥ | tvam | indra̍ḥ | dā̱śuṣe̍ | martyā̍ya |
tvam | a̱rya̱mā | bha̱va̱si̱ | yat | ka̱nīnā̍m | nāma̍ | sva̱dhā̱-va̱n | guhya̍m | bi̱bha̱rṣi̱ |
a̱ñjanti̍ | mi̱tram | su-dhi̍tam | na | gobhi̍ḥ | yat | daṁpa̍tī̱ iti̱ dam-pa̍tī | sa-ma̍nasā | kṛ̱ṇoṣi̍ |
tava̍ | śri̱ye | ma̱ruta̍ḥ | ma̱rja̱ya̱nta̱ | rudra̍ | yat | te̱ | jani̍ma | cāru̍ | ci̱tram |
pa̱dam | yat | viṣṇo̍ḥ | u̱pa̱-mam | ni̱-dhāyi̍ | tena̍ | pā̱si̱ | guhya̍m | nāma̍ | gonā̍m |
tava̍ | śri̱yā | su̱-dṛśa̍ḥ | de̱va̱ | de̱vāḥ | pu̱ru | dadhā̍nāḥ | a̱mṛta̍m | sa̱pa̱nta̱ |
hotā̍ram | a̱gnim | manu̍ṣaḥ | ni | se̱du̱ḥ | da̱śa̱syanta̍ḥ | u̱śija̍ḥ | śaṁsa̍m | ā̱yoḥ |
na | tvat | hotā̍ | pūrva̍ḥ | a̱gne̱ | yajī̍yān | na | kāvyai̍ḥ | pa̱raḥ | a̱sti̱ | sva̱dhā̱-va̱ḥ |
vi̱śaḥ | ca̱ | yasyā̍ḥ | ati̍thiḥ | bhavā̍si | saḥ | ya̱jñena̍ | va̱na̱va̱t | de̱va̱ | martā̍n |
va̱yam | a̱gne̱ | va̱nu̱yā̱ma̱ | tvā-ū̍tāḥ | va̱su̱-yava̍ḥ | ha̱viṣā̍ | budhya̍mānāḥ |
va̱yam | sa̱-ma̱rye | vi̱dathe̍ṣu | ahnā̍m | va̱yam | rā̱yā | sa̱ha̱sa̱ḥ | pu̱tra̱ | martā̍n |
yaḥ | na̱ḥ | āga̍ḥ | a̱bhi | ena̍ḥ | bharā̍ti | adhi̍ | it | a̱gham | a̱gha-śa̍ṁse | da̱dhā̱ta̱ |
ja̱hi | ci̱ki̱tva̱ḥ | a̱bhi-śa̍stim | e̱tām | agne̍ | yaḥ | na̱ḥ | ma̱rcaya̍ti | dva̱yena̍ |
tvām | a̱syāḥ | vi̱-uṣi̍ | de̱va̱ | pūrve̍ | dū̱tam | kṛ̱ṇvā̱nāḥ | a̱ya̱ja̱nta̱ | ha̱vyaiḥ |
sa̱m-sthe | yat | a̱gne̱ | īya̍se | ra̱yī̱ṇām | de̱vaḥ | martai̍ḥ | vasu̍-bhiḥ | i̱dhyamā̍naḥ |
ava̍ | spṛ̱dhi̱ | pi̱tara̍m | yodhi̍ | vi̱dvān | pu̱traḥ | yaḥ | te̱ | sa̱ha̱sa̱ḥ | sū̱no̱ iti̍ | ū̱he |
ka̱dā | ci̱ki̱tva̱ḥ | a̱bhi | ca̱kṣa̱se̱ | na̱ḥ | agne̍ | ka̱dā | ṛ̱ta̱-cit | yā̱ta̱yā̱se̱ |
bhūri̍ | nāma̍ | vanda̍mānaḥ | da̱dhā̱ti̱ | pi̱tā | va̱so̱ iti̍ | yadi̍ | tat | jo̱ṣayā̍se |
ku̱vit | de̱vasya̍ | saha̍sā | ca̱kā̱naḥ | su̱mnam | a̱gniḥ | va̱na̱te̱ | va̱vṛ̱dhā̱naḥ |
tvam | a̱ṅga | ja̱ri̱tāra̍m | ya̱vi̱ṣṭha̱ | viśvā̍ni | a̱gne̱ | du̱ḥ-i̱tā | ati̍ | pa̱rṣi |
ste̱nāḥ | a̱dṛ̱śra̱n | ri̱pava̍ḥ | janā̍saḥ | ajñā̍ta-ketāḥ | vṛ̱ji̱nāḥ | a̱bhū̱va̱n |
i̱me | yāmā̍saḥ | tva̱drik | a̱bhū̱va̱n | vasa̍ve | vā̱ | tat | it | āga̍ḥ | a̱vā̱ci̱ |
na | aha̍ | a̱yam | a̱gniḥ | a̱bhi-śa̍staye | na̱ḥ | na | riṣa̍te | va̱vṛ̱dhā̱naḥ | parā̍ | dā̱t |
tvām | a̱gne̱ | vasu̍-patim | vasū̍nām | a̱bhi | pra | ma̱nde̱ | a̱dhva̱reṣu̍ | rā̱ja̱n |
tvayā̍ | vāja̍m | vā̱ja̱-yanta̍ḥ | ja̱ye̱ma̱ | a̱bhi | syā̱ma̱ | pṛ̱tsu̱tīḥ | martyā̍nām |
ha̱vya̱-vāṭ | a̱gniḥ | a̱jara̍ḥ | pi̱tā | na̱ḥ | vi̱-bhuḥ | vi̱bhā-vā̍ | su̱-dṛśī̍kaḥ | a̱sme iti̍ |
su̱-gā̱rha̱pa̱tyāḥ | sam | iṣa̍ḥ | di̱dī̱hi̱ | a̱sma̱drya̍k | sam | mi̱mī̱hi̱ | śravā̍ṁsi |
vi̱śām | ka̱vim | vi̱śpati̍m | mānu̍ṣīṇām | śuci̍m | pā̱va̱kam | ghṛ̱ta-pṛ̍ṣṭham | a̱gnim |
ni | hotā̍ram | vi̱śva̱-vida̍m | da̱dhi̱dhve̱ | saḥ | de̱veṣu̍ | va̱na̱te̱ | vāryā̍ṇi |
ju̱ṣasva̍ | a̱gne̱ | iḻa̍yā | sa̱-joṣā̍ḥ | yata̍mānaḥ | ra̱śmi-bhi̍ḥ | sūrya̍sya |
ju̱ṣasva̍ | na̱ḥ | sa̱m-idha̍m | jā̱ta̱-ve̱da̱ḥ | ā | ca̱ | de̱vān | ha̱vi̱ḥ-adyā̍ya | va̱kṣi̱ |
juṣṭa̍ḥ | damū̍nāḥ | ati̍thiḥ | du̱ro̱ṇe | i̱mam | na̱ḥ | ya̱jñam | upa̍ | yā̱hi̱ | vi̱dvān |
viśvā̍ḥ | a̱gne̱ | a̱bhi̱-yuja̍ḥ | vi̱-hatya̍ | śa̱tru̱-ya̱tām | ā | bha̱ra̱ | bhoja̍nāni |
ve̱dhena̍ | dasyu̍m | pra | hi | cā̱taya̍sva | vaya̍ḥ | kṛ̱ṇvā̱naḥ | ta̱nve̍ | svāyai̍ |
pipa̍rṣi | yat | sa̱ha̱sa̱ḥ | pu̱tra̱ | de̱vān | saḥ | a̱gne̱ | pā̱hi̱ | nṛ̱-ta̱ma̱ | vāje̍ | a̱smān |
va̱yam | te̱ | a̱gne̱ | u̱kthaiḥ | vi̱dhe̱ma̱ | va̱yam | ha̱vyaiḥ | pā̱va̱ka̱ | bha̱dra̱-śo̱ce̱ |
a̱sme iti̍ | ra̱yim | vi̱śva-vā̍ram | sam | i̱nva̱ | a̱sme iti̍ | viśvā̍ni | dravi̍ṇāni | dhe̱hi̱ |
a̱smāka̍m | a̱gne̱ | a̱dhva̱ram | ju̱ṣa̱sva̱ | saha̍saḥ | sū̱no̱ iti̍ | tri̱-sa̱dha̱stha̱ | ha̱vyam |
va̱yam | de̱veṣu̍ | su̱-kṛta̍ḥ | syā̱ma̱ | śarma̍ṇā | na̱ḥ | tri̱-varū̍thena | pā̱hi̱ |
viśvā̍ni | na̱ḥ | du̱ḥ-gahā̍ | jā̱ta̱-ve̱da̱ḥ | sindhu̍m | na | nā̱vā | du̱ḥ-i̱tā | ati̍ | pa̱rṣi̱ |
agne̍ | a̱tri̱-vat | nama̍sā | gṛ̱ṇā̱naḥ | a̱smāka̍m | bo̱dhi̱ | a̱vi̱tā | ta̱nūnā̍m |
yaḥ | tvā̱ | hṛ̱dā | kī̱riṇā̍ | manya̍mānaḥ | ama̍rtyam | martya̍ḥ | joha̍vīmi |
jāta̍-vedaḥ | yaśa̍ḥ | a̱smāsu̍ | dhe̱hi̱ | pra̱-jābhi̍ḥ | a̱gne̱ | a̱mṛ̱ta̱-tvam | a̱śyā̱m |
yasmai̍ | tvam | su̱-kṛte̍ | jā̱ta̱-ve̱da̱ḥ | ū̱m̐ iti̍ | lo̱kam | a̱gne̱ | kṛ̱ṇava̍ḥ | syo̱nam |
a̱śvina̍m | saḥ | pu̱triṇa̍m | vī̱ra-va̍ntam | go-ma̍ntam | ra̱yim | na̱śa̱te̱ | sva̱sti |
su-sa̍middhāya | śo̱ciṣe̍ | ghṛ̱tam | tī̱vram | ju̱ho̱ta̱na̱ |
a̱gnaye̍ | jā̱ta-ve̍dase |
narā̱śaṁsa̍ḥ | su̱sū̱da̱ti̱ | i̱mam | ya̱jñam | adā̍bhyaḥ |
ka̱viḥ | hi | madhu̍-hastyaḥ |
ī̱ḻi̱taḥ | a̱gne̱ | ā | va̱ha̱ | indra̍m | ci̱tram | i̱ha | pri̱yam |
su̱-khaiḥ | rathe̍bhiḥ | ū̱taye̍ |
ūrṇa̍-mradāḥ | vi | pra̱tha̱sva̱ | a̱bhi | a̱rkāḥ | a̱nū̱ṣa̱ta̱ |
bhava̍ | na̱ḥ | śu̱bhra̱ | sā̱taye̍ |
devī̍ḥ | dvā̱ra̱ḥ | vi | śra̱ya̱dhva̱m | su̱pra̱-a̱ya̱nāḥ | na̱ḥ | ū̱taye̍ |
pra-pra̍ | ya̱jñam | pṛ̱ṇī̱ta̱na̱ |
su̱pratī̍ke̱ iti̍ su̱-pratī̍ke | va̱ya̱ḥ-vṛdhā̍ | ya̱hvī iti̍ | ṛ̱tasya̍ | mā̱tarā̍ |
do̱ṣām | u̱ṣasa̍m | ī̱ma̱he̱ |
vāta̍sya | patma̍n | ī̱ḻi̱tā | daivyā̍ | hotā̍rā | manu̍ṣaḥ |
i̱mam | na̱ḥ | ya̱jñam | ā | ga̱ta̱m |
iḻā̍ | sara̍svatī | ma̱hī | ti̱sraḥ | de̱vīḥ | ma̱ya̱ḥ-bhuva̍ḥ |
ba̱rhiḥ | sī̱da̱ntu̱ | a̱sridha̍ḥ |
śi̱vaḥ | tva̱ṣṭa̱ḥ | i̱ha | ā̱ | ga̱hi̱ | vi̱-bhuḥ | poṣe̍ | u̱ta | tmanā̍ |
ya̱jñe-ya̍jñe | na̱ḥ | ut | a̱va̱ |
yatra̍ | vettha̍ | va̱na̱spa̱te̱ | de̱vānā̍m | guhyā̍ | nāmā̍ni |
tatra̍ | ha̱vyāni̍ | ga̱ma̱ya̱ |
svāhā̍ | a̱gnaye̍ | varu̍ṇāya | svāhā̍ | indrā̍ya | ma̱rut-bhya̍ḥ |
svāhā̍ | de̱vebhya̍ḥ | ha̱viḥ |
a̱gnim | tam | ma̱nye̱ | yaḥ | vasu̍ḥ | asta̍m | yam | yanti̍ | dhe̱nava̍ḥ |
asta̍m | arva̍ntaḥ | ā̱śava̍ḥ | asta̍m | nityā̍saḥ | vā̱jina̍ḥ | iṣa̍m | sto̱tṛ-bhya̍ḥ | ā | bha̱ra̱ |
saḥ | a̱gniḥ | yaḥ | vasu̍ḥ | gṛ̱ṇe | sam | yam | ā̱-yanti̍ | dhe̱nava̍ḥ |
sam | arva̍ntaḥ | ra̱ghu̱-druva̍ḥ | sam | su̱-jā̱tāsa̍ḥ | sū̱raya̍ | iṣa̍m | sto̱tṛ-bhya̍ḥ | ā | bha̱ra̱ |
a̱gniḥ | hi | vā̱jina̍m | vi̱śe | dadā̍ti | vi̱śva-ca̍rṣaṇiḥ |
a̱gniḥ | rā̱ye | su̱-ā̱bhuva̍m | saḥ | prī̱taḥ | yā̱ti̱ | vārya̍m | iṣa̍m | sto̱tṛ-bhya̍ḥ | ā | bha̱ra̱ |
ā | te̱ | a̱gne̱ | i̱dhī̱ma̱hi̱ | dyu̱-manta̍m | de̱va̱ | a̱jara̍m |
yat | ha̱ | syā | te̱ | panī̍yasī | sa̱m-it | dī̱daya̍ti | dyavi̍ | iṣa̍m | sto̱tṛ-bhya̍ḥ | ā | bha̱ra̱ |
ā | te̱ | a̱gne̱ | ṛ̱cā | ha̱viḥ | śukra̍sya | śo̱ci̱ṣa̱ḥ | pa̱te̱ |
su-ca̍ndra | dasma̍ | viśpa̍te | havya̍-vāṭ | tubhya̍m | hū̱ya̱te̱ | iṣa̍m | sto̱tṛ-bhya̍ḥ | ā | bha̱ra̱ |
pro iti̍ | tye | a̱gnaya̍ḥ | a̱gniṣu̍ | viśva̍m | pu̱ṣya̱nti̱ | vārya̍m |
te | hi̱nvi̱re̱ | te | i̱nvi̱re̱ | te | i̱ṣa̱ṇya̱nti̱ | ā̱nu̱ṣak | iṣa̍m | sto̱tṛ-bhya̍ḥ | ā | bha̱ra̱ |
tava̍ | tye | a̱gne̱ | a̱rcaya̍ḥ | mahi̍ | vrā̱dha̱nta̱ | vā̱jina̍ḥ |
ye | patva̍-bhiḥ | śa̱phānā̍m | vra̱jā | bhu̱ranta̍ | gonā̍m | iṣa̍m | sto̱tṛ-bhya̍ḥ | ā | bha̱ra̱ |
navā̍ḥ | na̱ḥ | a̱gne̱ | ā | bha̱ra̱ | sto̱tṛ-bhya̍ḥ | su̱-kṣi̱tīḥ | iṣa̍ḥ |
te | syā̱ma̱ | ye | ā̱nṛ̱cuḥ | tvā-dū̍tāsaḥ | dame̍-dame | iṣa̍m | sto̱tṛ-bhya̍ḥ | ā | bha̱ra̱ |
u̱bhe iti̍ | su̱-ca̱ndra̱ | sa̱rpiṣa̍ḥ | darvī̱ iti̍ | śrī̱ṇī̱ṣe̱ | ā̱sani̍ |
u̱to iti̍ | na̱ḥ | ut | pu̱pū̱ryā̱ḥ | u̱ktheṣu̍ | śa̱va̱sa̱ḥ | pa̱te̱ | iṣa̍m | sto̱tṛ-bhya̍ḥ | ā | bha̱ra̱ |
e̱va | a̱gnim | a̱ju̱rya̱mu̱ḥ | gī̱ḥ-bhiḥ | ya̱jñebhi̍ḥ | ā̱nu̱ṣak |
dadha̍t | a̱sme iti̍ | su̱-vīrya̍m | u̱ta | tyat | ā̱śu̱-aśvya̍m | iṣa̍m | sto̱tṛ-bhya̍ḥ | ā | bha̱ra̱ |
sakhā̍yaḥ | sam | va̱ḥ | sa̱myañca̍m | iṣa̍m | stoma̍m | ca̱ | a̱gnaye̍ |
varṣi̍ṣṭhāya | kṣi̱tī̱nām | ū̱rjaḥ | naptre̍ | saha̍svate |
kutra̍ | ci̱t | yasya̍ | sam-ṛ̍tau | ra̱ṇvāḥ | nara̍ḥ | nṛ̱-sada̍ne |
arha̍ntaḥ | ci̱t | yam | i̱ndha̱te | sa̱m-ja̱naya̍nti | ja̱ntava̍ḥ |
sam | yat | i̱ṣaḥ | vanā̍mahe | sam | ha̱vyā | mānu̍ṣāṇām |
u̱ta | dyu̱mnasya̍ | śava̍sā | ṛ̱tasya̍ | ra̱śmim | ā | da̱de̱ |
saḥ | sma̱ | kṛ̱ṇo̱ti̱ | ke̱tum | ā | nakta̍m | ci̱t | dū̱re | ā | sa̱te |
pā̱va̱kaḥ | yat | vana̱spatī̍n | pra | sma̱ | mi̱nāti̍ | a̱jara̍ḥ |
ava̍ | sma̱ | yasya̍ | veṣa̍ṇe | sveda̍m | pa̱thiṣu̍ | juhva̍ti |
a̱bhi | ī̱m | aha̍ | sva-je̍nyam | bhūma̍ | pṛ̱ṣṭhā-i̍va | ru̱ru̱hu̱ḥ |
yam | martya̍ḥ | pu̱ru̱-spṛha̍m | vi̱dat | viśva̍sya | dhāya̍se |
pra | svāda̍nam | pi̱tū̱nām | asta̍-tātim | ci̱t | ā̱yave̍ |
saḥ | hi | sma̱ | dhanva̍ | ā-kṣi̍tam | dātā̍ | na | dāti̍ | ā | pa̱śuḥ |
hiri̍-śmaśruḥ | śuci̍-dan | ṛ̱bhuḥ | ani̍bhṛṣṭa-taviṣiḥ |
śuci̍ḥ | sma̱ | yasmai̍ | a̱tri̱-vat | pra | svadhi̍tiḥ-iva | rīya̍te |
su̱-sūḥ | a̱sū̱ta̱ | mā̱tā | krā̱ṇā | yat | ā̱na̱śe | bhaga̍m |
ā | yaḥ | te̱ | sa̱rpi̱ḥ-ā̱su̱te̱ | agne̍ | śam | asti̍ | dhāya̍se |
ā | e̱ṣu̱ | dyu̱mnam | u̱ta | śrava̍ḥ | ā | ci̱ttam | martye̍ṣu | dhā̱ḥ |
iti̍ | ci̱t | ma̱nyum | a̱dhrija̍ḥ | tvā-dā̍tam | ā | pa̱śum | da̱de̱ |
āt | a̱gne̱ | apṛ̍ṇataḥ | atri̍ḥ | sa̱sa̱hyā̱t | dasyū̍n | i̱ṣaḥ | sa̱sa̱hyā̱t | nṝn |
tvām | a̱gne̱ | ṛ̱ta̱-yava̍ḥ | sam | ī̱dhi̱re̱ | pra̱tnam | pra̱tnāsa̍ḥ | ū̱taye̍ | sa̱ha̱ḥ-kṛ̱ta̱ |
pu̱ru̱-ca̱ndram | ya̱ja̱tam | vi̱śva-dhā̍yasam | damū̍nasam | gṛ̱ha-pa̍tim | vare̍ṇyam |
tvām | a̱gne̱ | ati̍thim | pū̱rvyam | viśa̍ḥ | śo̱ciḥ-ke̍śam | gṛ̱ha-pa̍tim | ni | se̱di̱re̱ |
bṛ̱hat-ke̍tum | pu̱ru̱-rūpa̍m | dha̱na̱-spṛta̍m | su̱-śarmā̍ṇam | su̱-ava̍sam | ja̱ra̱t-viṣa̍m |
tvām | a̱gne̱ | mānu̍ṣīḥ | ī̱ḻa̱te̱ | viśa̍ḥ | ho̱trā̱-vida̍m | vivi̍cim | ra̱tna̱-dhāta̍mam |
guhā̍ | santa̍m | su̱-bha̱ga̱ | vi̱śva-da̍rśatam | tu̱vi̱-sva̱ṇasa̍m | su̱-yaja̍m | ghṛ̱ta̱-śriya̍m |
tvām | a̱gne̱ | dha̱rṇa̱sim | vi̱śvadhā̍ | va̱yam | gī̱ḥ-bhiḥ | gṛ̱ṇanta̍ḥ | nama̍sā | upa̍ | se̱di̱ma̱ |
saḥ | na̱ḥ | ju̱ṣa̱sva̱ | sa̱m-i̱dhā̱naḥ | a̱ṅgi̱ra̱ḥ | de̱vaḥ | marta̍sya | ya̱śasā̍ | su̱dī̱ti-bhi̍ḥ |
tvam | a̱gne̱ | pu̱ru̱-rūpa̍ḥ | vi̱śe-vi̍śe | vaya̍ḥ | da̱dhā̱si̱ | pra̱tna-thā̍ | pu̱ru̱-stu̱ta̱ |
pu̱rūṇi̍ | annā̍ | saha̍sā | vi | rā̱ja̱si̱ | tviṣi̍ḥ | sā | te̱ | ti̱tvi̱ṣā̱ṇasya̍ | na | ā̱-dhṛṣe̍ |
tvām | a̱gne̱ | sa̱m-i̱dhā̱nam | ya̱vi̱ṣṭhya̱ | de̱vāḥ | dū̱tam | ca̱kri̱re̱ | ha̱vya̱-vāha̍nam |
u̱ru̱-jraya̍sam | ghṛ̱ta-yo̍nim | ā-hu̍tam | tve̱ṣam | cakṣu̍ḥ | da̱dhi̱re̱ | co̱da̱yat-ma̍ti |
tvām | a̱gne̱ | pra̱-diva̍ḥ | ā-hu̍tam | ghṛ̱taiḥ | su̱mna̱-yava̍ḥ | su̱-sa̱midhā̍ | sam | ī̱dhi̱re̱ |
saḥ | va̱vṛ̱dhā̱naḥ | oṣa̍dhībhiḥ | u̱kṣi̱taḥ | a̱bhi | jrayā̍ṁsi | pārthi̍vā | vi | ti̱ṣṭha̱se̱ |
tvām | a̱gne̱ | ha̱viṣma̍ntaḥ | de̱vam | martā̍saḥ | ī̱ḻa̱te̱ |
manye̍ | tvā̱ | jā̱ta-ve̍dasam | saḥ | ha̱vyā | va̱kṣi̱ | ā̱nu̱ṣak |
a̱gniḥ | hotā̍ | dāsva̍taḥ | kṣaya̍sya | vṛ̱kta-ba̍rhiṣaḥ |
sam | ya̱jñāsa̍ḥ | cara̍nti | yam | sam | vājā̍saḥ | śra̱va̱syava̍ḥ |
u̱ta | sma̱ | yam | śiśu̍m | ya̱thā̱ | nava̍m | jani̍ṣṭa | a̱raṇī̱ iti̍ |
dha̱rtāra̍m | mānu̍ṣīṇām | vi̱śām | a̱gnim | su̱-a̱dhva̱ram |
u̱ta | sma̱ | du̱ḥ-gṛ̱bhī̱ya̱se̱ | pu̱traḥ | na | hvā̱ryāṇā̍m |
pu̱ru | yaḥ | dagdhā̍ | asi̍ | vanā̍ | agne̍ | pa̱śuḥ | na | yava̍se |
adha̍ | sma̱ | yasya̍ | a̱rcaya̍ḥ | sa̱myak | sa̱m-yanti̍ | dhū̱mina̍ḥ |
yat | ī̱m | aha̍ | tri̱taḥ | di̱vi | upa̍ | dhmātā̍-iva | dhama̍ti | śiśī̍te | dhmā̱tari̍ | ya̱thā̱ |
tava̍ | a̱ham | a̱gne̱ | ū̱ti-bhi̍ḥ | mi̱trasya̍ | ca̱ | praśa̍sti-bhiḥ |
dve̱ṣa̱ḥ-yuta̍ḥ | na | du̱ḥ-i̱tā | tu̱ryāma̍ | martyā̍nām |
tam | na̱ḥ | a̱gne̱ | a̱bhi | nara̍ḥ | ra̱yim | sa̱ha̱sva̱ḥ | ā | bha̱ra̱ |
saḥ | kṣe̱pa̱ya̱t | saḥ | po̱ṣa̱ya̱t | bhuva̍t | vāja̍sya | sā̱taye̍ | u̱ta | e̱dhi̱ | pṛ̱t-su | na̱ḥ | vṛ̱dhe |
agne̍ | oji̍ṣṭham | ā | bha̱ra̱ | dyu̱mnam | a̱smabhya̍m | a̱dhri̱go̱ itya̍dhri-go |
pra | na̱ḥ | rā̱yā | parī̍ṇasā | ratsi̍ | vājā̍ya | panthā̍m |
tvam | na̱ḥ | a̱gne̱ | a̱dbhu̱ta̱ | kratvā̍ | dakṣa̍sya | ma̱ṁhanā̍ |
tve iti̍ | a̱su̱rya̍m | ā | a̱ru̱ha̱t | krā̱ṇā | mi̱traḥ | na | ya̱jñiya̍ḥ |
tvam | na̱ḥ | a̱gne̱ | e̱ṣā̱m | gaya̍m | pu̱ṣṭim | ca̱ | va̱rdha̱ya̱ |
ye | stome̍bhiḥ | pra | sū̱raya̍ḥ | nara̍ḥ | ma̱ghāni̍ | ā̱na̱śuḥ |
ye | a̱gne̱ | ca̱ndra̱ | te̱ | gira̍ḥ | śu̱mbhanti̍ | aśva̍-rādhasaḥ |
śuṣme̍bhiḥ | śu̱ṣmiṇa̍ḥ | nara̍ḥ | di̱vaḥ | ci̱t | yeṣā̍m | bṛ̱hat | su̱-kī̱rtiḥ | bodha̍ti | tmanā̍ |
tava̍ | tye | a̱gne̱ | a̱rcaya̍ḥ | bhrāja̍ntaḥ | ya̱nti̱ | dhṛ̱ṣṇu̱-yā |
pari̍-jmānaḥ | na | vi̱-dyuta̍ḥ | svā̱naḥ | ratha̍ḥ | na | vā̱ja̱-yuḥ |
nu | na̱ḥ | a̱gne̱ | ū̱taye̍ | sa̱-bādha̍saḥ | ca̱ | rā̱taye̍ |
a̱smākā̍saḥ | ca̱ | sū̱raya̍ḥ | viśvā̍ḥ | āśā̍ḥ | ta̱rī̱ṣaṇi̍ |
tvam | na̱ḥ | a̱gne̱ | a̱ṅgi̱ra̱ḥ | stu̱taḥ | stavā̍naḥ | ā | bha̱ra̱ |
hota̍ḥ | vi̱bhva̱-saha̍m | ra̱yim | sto̱tṛ-bhya̍ḥ | stava̍se | ca̱ | na̱ḥ | u̱ta | e̱dhi̱ | pṛ̱t-su | na̱ḥ | vṛ̱dhe |
jana̍sya | go̱pāḥ | a̱ja̱ni̱ṣṭa̱ | jāgṛ̍viḥ | a̱gniḥ | su̱-dakṣa̍ḥ | su̱vi̱tāya̍ | navya̍se |
ghṛ̱ta-pra̍tīkaḥ | bṛ̱ha̱tā | di̱vi̱-spṛśā̍ | dyu̱-mat | vi | bhā̱ti̱ | bha̱ra̱tebhya̍ḥ | śuci̍ḥ |
ya̱jñasya̍ | ke̱tum | pra̱tha̱mam | pu̱raḥ-hi̍tam | a̱gnim | nara̍ḥ | tri̱-sa̱dha̱sthe | sam | ī̱dhi̱re̱ |
indre̍ṇa | de̱vaiḥ | sa̱-ratha̍m | saḥ | ba̱rhiṣi̍ | sīda̍t | ni | hotā̍ | ya̱jathā̍ya | su̱-kratu̍ḥ |
asa̍m-mṛṣṭaḥ | jā̱ya̱se̱ | mā̱troḥ | śuci̍ḥ | ma̱ndraḥ | ka̱viḥ | ut | a̱ti̱ṣṭha̱ḥ | vi̱vasva̍taḥ |
ghṛ̱tena̍ | tvā̱ | a̱va̱rdha̱ya̱n | a̱gne̱ | ā̱-hu̱ta̱ | dhū̱maḥ | te̱ | ke̱tuḥ | a̱bha̱va̱t | di̱vi | śri̱taḥ |
a̱gniḥ | na̱ḥ | ya̱jñam | upa̍ | ve̱tu̱ | sā̱dhu̱-yā | a̱gnim | nara̍ḥ | vi | bha̱ra̱nte̱ | gṛ̱he-gṛ̍he |
a̱gniḥ | dū̱taḥ | a̱bha̱va̱t | ha̱vya̱-vāha̍naḥ | a̱gnim | vṛ̱ṇā̱nāḥ | vṛ̱ṇa̱te̱ | ka̱vi-kra̍tum |
tubhya̍ | i̱dam | a̱gne̱ | madhu̍mat-tamam | vaca̍ḥ | tubhya̍m | ma̱nī̱ṣā | i̱yam | a̱stu̱ | śam | hṛ̱de |
tvām | gira̍ḥ | sindhu̍m-iva | a̱vanī̍ḥ | ma̱hīḥ | ā | pṛ̱ṇa̱nti̱ | śava̍sā | va̱rdhaya̍nti | ca̱ |
tvām | a̱gne̱ | aṅgi̍rasaḥ | guhā̍ | hi̱tam | anu̍ | a̱vi̱nda̱n | śi̱śri̱yā̱ṇam | vane̍-vane |
saḥ | jā̱ya̱se̱ | ma̱thyamā̍naḥ | saha̍ḥ | ma̱hat | tvām | ā̱hu̱ḥ | saha̍saḥ | pu̱tram | a̱ṅgi̱ra̱ḥ |
pra | a̱gnaye̍ | bṛ̱ha̱te | ya̱jñiyā̍ya | ṛ̱tasya̍ | vṛṣṇe̍ | asu̍rāya | manma̍ |
ghṛ̱tam | na | ya̱jñe | ā̱sye̍ | su-pū̍tam | gira̍m | bha̱re̱ | vṛ̱ṣa̱bhāya̍ | pra̱tī̱cīm |
ṛ̱tam | ci̱ki̱tva̱ḥ | ṛ̱tam | it | ci̱ki̱ddhi̱ | ṛ̱tasya̍ | dhārā̍ḥ | anu̍ | tṛ̱ndhi̱ | pū̱rvīḥ |
na | a̱ham | yā̱tum | saha̍sā | na | dva̱yena̍ | ṛ̱tam | sa̱pā̱mi̱ | a̱ru̱ṣasya̍ | vṛṣṇa̍ḥ |
kayā̍ | na̱ḥ | a̱gne̱ | ṛ̱taya̍n | ṛ̱tena̍ | bhuva̍ḥ | nave̍dāḥ | u̱catha̍sya | navya̍ḥ |
veda̍ | me̱ | de̱vaḥ | ṛ̱tu̱-pāḥ | ṛ̱tū̱nām | na | a̱ham | pati̍m | sa̱ni̱tu̱ḥ | a̱sya | rā̱yaḥ |
ke | te̱ | a̱gne̱ | ri̱pave̍ | bandha̍nāsaḥ | ke | pā̱yava̍ḥ | sa̱ni̱ṣa̱nta̱ | dyu̱-manta̍ḥ |
ke | dhā̱sim | a̱gne̱ | anṛ̍tasya | pā̱nti̱ | ke | asa̍taḥ | vaca̍saḥ | sa̱nti̱ | go̱pāḥ |
sakhā̍yaḥ | te̱ | viṣu̍ṇāḥ | a̱gne̱ | e̱te | śi̱vāsa̍ḥ | santa̍ḥ | aśi̍vāḥ | a̱bhū̱va̱n |
adhū̍rṣata | sva̱yam | e̱te | vaca̍ḥ-bhiḥ | ṛ̱ju̱-ya̱te | vṛ̱ji̱nāni̍ | bru̱vanta̍ḥ |
yaḥ | te̱ | a̱gne̱ | nama̍sā | ya̱jñam | īṭṭe̍ | ṛ̱tam | saḥ | pā̱ti̱ | a̱ru̱ṣasya̍ | vṛṣṇa̍ḥ |
tasya̍ | kṣaya̍ḥ | pṛ̱thuḥ | ā | sā̱dhuḥ | e̱tu̱ | pra̱-sarsrā̍ṇasya | nahu̍ṣasya | śeṣa̍ḥ |
arca̍ntaḥ | tvā̱ | ha̱vā̱ma̱he̱ | arca̍ntaḥ | sam | i̱dhī̱ma̱hi̱ |
agne̍ | arca̍ntaḥ | ū̱taye̍ |
a̱gneḥ | stoma̍m | ma̱nā̱ma̱he̱ | si̱dhram | a̱dya | di̱vi̱-spṛśa̍ḥ |
de̱vasya̍ | dra̱vi̱ṇa̱syava̍ḥ |
a̱gniḥ | ju̱ṣa̱ta̱ | na̱ḥ | gira̍ḥ | hotā̍ | yaḥ | mānu̍ṣeṣu | ā |
saḥ | ya̱kṣa̱t | daivya̍m | jana̍m |
tvam | a̱gne̱ | sa̱-prathā̍ḥ | a̱si̱ | juṣṭa̍ḥ | hotā̍ | vare̍ṇyaḥ |
tvayā̍ | ya̱jñam | vi | ta̱nva̱te̱ |
tvām | a̱gne̱ | vā̱ja̱-sāta̍mam | viprā̍ḥ | va̱rdha̱nti̱ | su-stu̍tam |
saḥ | na̱ḥ | rā̱sva̱ | su̱-vīrya̍m |
agne̍ | ne̱miḥ | a̱rān-i̍va | de̱vān | tvam | pa̱ri̱-bhūḥ | a̱si̱ |
ā | rādha̍ḥ | ci̱tram | ṛ̱ñja̱se̱ |
a̱gnim | stome̍na | bo̱dha̱ya̱ | sa̱m-i̱dhā̱naḥ | ama̍rtyam |
ha̱vyā | de̱veṣu̍ | na̱ḥ | da̱dha̱t |
tam | a̱dhva̱reṣu̍ | ī̱ḻa̱te̱ | de̱vam | martā̍ḥ | ama̍rtyam |
yaji̍ṣṭham | mānu̍ṣe | jane̍ |
tam | hi | śaśva̍ntaḥ | īḻa̍te | sru̱cā | de̱vam | ghṛ̱ta̱-ścutā̍ |
a̱gnim | ha̱vyāya̍ | voḻha̍ve |
a̱gniḥ | jā̱taḥ | a̱ro̱ca̱ta̱ | ghnan | dasyū̍n | jyoti̍ṣā | tama̍ḥ |
avi̍ndat | gāḥ | a̱paḥ | sva1̱̍riti̱ sva̍ḥ |
a̱gnim | ī̱ḻenya̍m | ka̱vim | ghṛ̱ta-pṛ̍ṣṭham | sa̱pa̱rya̱ta̱ |
vetu̍ | me̱ | śṛ̱ṇava̍t | hava̍m |
a̱gnim | ghṛ̱tena̍ | va̱vṛ̱dhu̱ḥ | stome̍bhiḥ | vi̱śva-ca̍rṣaṇim |
su̱-ā̱dhībhi̍ḥ | va̱ca̱syu-bhi̍ḥ |
pra | ve̱dhase̍ | ka̱vaye̍ | vedyā̍ya | gira̍m | bha̱re̱ | ya̱śase̍ | pū̱rvyāya̍ |
ghṛ̱ta-pra̍sattaḥ | asu̍raḥ | su̱-śeva̍ḥ | rā̱yaḥ | dha̱rtā | dha̱ruṇa̍ḥ | vasva̍ḥ | a̱gniḥ |
ṛ̱tena̍ | ṛ̱tam | dha̱ruṇa̍m | dhā̱ra̱ya̱nta̱ | ya̱jñasya̍ | śo̱ke | pa̱ra̱me | vi-o̍man |
di̱vaḥ | dharma̍n | dha̱ruṇe̍ | se̱duṣa̍ḥ | nṝn | jā̱taiḥ | ajā̍tān | a̱bhi | ye | na̱na̱kṣuḥ |
a̱ṁha̱ḥ-yuva̍ḥ | ta̱nva̍ḥ | ta̱nva̱te̱ | vi | vaya̍ḥ | ma̱hat | du̱stara̍m | pū̱rvyāya̍ |
saḥ | sa̱m-vata̍ḥ | nava̍-jātaḥ | tu̱tu̱ryā̱t | si̱ṁham | na | kru̱ddham | a̱bhita̍ḥ | pari̍ | sthu̱ḥ |
mā̱tā-i̍va | yat | bhara̍se | pa̱pra̱thā̱naḥ | jana̍m-janam | dhāya̍se | cakṣa̍se | ca̱ |
vaya̍ḥ-vayaḥ | ja̱ra̱se̱ | yat | dadhā̍naḥ | pari̍ | tmanā̍ | viṣu̍-rūpaḥ | ji̱gā̱si̱ |
vāja̍ḥ | nu | te̱ | śava̍saḥ | pā̱tu̱ | anta̍m | u̱rum | dogha̍m | dha̱ruṇa̍m | de̱va̱ | rā̱yaḥ |
pa̱dam | na | tā̱yuḥ | guhā̍ | dadhā̍naḥ | ma̱haḥ | rā̱ye | ci̱taya̍n | atri̍m | a̱spa̱ritya̍spaḥ |
bṛ̱hat | vaya̍ḥ | hi | bhā̱nave̍ | arca̍ | de̱vāya̍ | a̱gnaye̍ |
yam | mi̱tram | na | praśa̍sti-bhiḥ | martā̍saḥ | da̱dhi̱re | pu̱raḥ |
saḥ | hi | dyu-bhi̍ḥ | janā̍nām | hotā̍ | dakṣa̍sya | bā̱hvoḥ |
vi | ha̱vyam | a̱gniḥ | ā̱nu̱ṣak | bhaga̍ḥ | na | vāra̍m | ṛ̱ṇva̱ti̱ |
a̱sya | stome̍ | ma̱ghona̍ḥ | sa̱khye | vṛ̱ddha-śo̍ciṣaḥ |
viśvā̍ | yasmi̍n | tu̱vi̱-svaṇi̍ | sam | a̱rye | śuṣma̍m | ā̱-da̱dhuḥ |
adha̍ | hi | a̱gne̱ | e̱ṣā̱m | su̱-vīrya̍sya | ma̱ṁhanā̍ |
tam | it | ya̱hvam | na | roda̍sī̱ iti̍ | pari̍ | śrava̍ḥ | ba̱bhū̱va̱tu̱ḥ |
nu | na̱ḥ | ā | i̱hi̱ | vārya̍m | agne̍ | gṛ̱ṇā̱naḥ | ā | bha̱ra̱ |
ye | va̱yam | ye | ca̱ | sū̱raya̍ḥ | sva̱sti | dhāma̍he | sacā̍ | u̱ta | e̱dhi̱ | pṛ̱t-su | na̱ḥ | vṛ̱dhe |
ā | ya̱jñaiḥ | de̱va̱ | martya̍ḥ | i̱tthā | tavyā̍ṁsam | ū̱taye̍ |
a̱gnim | kṛ̱te | su̱-a̱dhva̱re | pū̱ruḥ | ī̱ḻī̱ta̱ | ava̍se |
asya̍ | hi | svaya̍śaḥ-taraḥ | ā̱sā | vi̱-dha̱rma̱n | manya̍se |
tam | nāka̍m | ci̱tra-śo̍ciṣam | ma̱ndram | pa̱raḥ | ma̱nī̱ṣayā̍ |
a̱sya | vai | a̱sau | ū̱m̐ iti̍ | a̱rciṣā̍ | yaḥ | ayu̍kta | tu̱jā | gi̱rā |
di̱vaḥ | na | yasya̍ | reta̍sā | bṛ̱hat | śoca̍nti | a̱rcaya̍ḥ |
a̱sya | kratvā̍ | vi-ce̍tasaḥ | da̱smasya̍ | vasu̍ | rathe̍ | ā |
adha̍ | viśvā̍su | havya̍ḥ | a̱gniḥ | vi̱kṣu | pra | śa̱sya̱te̱ |
nu | na̱ḥ | it | hi | vārya̍m | ā̱sā | sa̱ca̱nta̱ | sū̱raya̍ḥ |
ūrja̍ḥ | na̱pā̱t | a̱bhiṣṭa̍ye | pā̱hi | śa̱gdhi | sva̱staye̍ | u̱ta | e̱dhi̱ | pṛ̱t-su | na̱ḥ | vṛ̱dhe |
prā̱taḥ | a̱gniḥ | pu̱ru̱-pri̱yaḥ | vi̱śaḥ | sta̱ve̱ta̱ | ati̍thiḥ |
viśvā̍ni | yaḥ | ama̍rtyaḥ | ha̱vyā | marte̍ṣu | raṇya̍ti |
dvi̱tāya̍ | mṛ̱kta-vā̍hase | svasya̍ | dakṣa̍sya | ma̱ṁhanā̍ |
indu̱m | saḥ | dha̱tte̱ | ā̱nu̱ṣak | sto̱tā | ci̱t | te̱ | a̱ma̱rtya̱ |
tam | va̱ḥ | dī̱rghāyu̍-śociṣam | gi̱rā | hu̱ve̱ | ma̱ghonā̍m |
ari̍ṣṭaḥ | yeṣā̍m | ratha̍ḥ | vi | a̱śva̱-dā̱va̱n | īya̍te |
ci̱trā | vā̱ | yeṣu̍ | dīdhi̍tiḥ | ā̱san | u̱kthā | pānti̍ | ye |
stī̱rṇam | ba̱rhiḥ | sva̍ḥ-nare | śravā̍ṁsi | da̱dhi̱re̱ | pari̍ |
ye | me̱ | pa̱ñcā̱śata̍m | da̱duḥ | aśvā̍nām | sa̱dha-stu̍ti |
dyu̱-mat | a̱gne̱ | mahi̍ | śrava̍ḥ | bṛ̱hat | kṛ̱dhi̱ | ma̱ghonā̍m | nṛ̱-vat | a̱mṛ̱ta̱ | nṛ̱ṇām |
a̱bhi | a̱va̱-sthāḥ | pra | jā̱ya̱nte̱ | pra | va̱vreḥ | va̱vriḥ | ci̱ke̱ta̱ |
u̱pa-sthe̍ | mā̱tuḥ | vi | ca̱ṣṭe̱ |
ju̱hu̱re | vi | ci̱taya̍ntaḥ | ani̍-miṣam | nṛ̱mṇam | pā̱nti̱ |
ā | dṛ̱ḻhām | pura̍m | vi̱vi̱śu̱ḥ |
ā | śvai̱tre̱yasya̍ | ja̱ntava̍ḥ | dyu̱-mat | va̱rdha̱nta̱ | kṛ̱ṣṭaya̍ḥ |
ni̱ṣka-grī̍vaḥ | bṛ̱hat-u̍kthaḥ | e̱nā | madhvā̍ | na | vā̱ja̱-yuḥ |
pri̱yam | du̱gdham | na | kāmya̍m | ajā̍mi | jā̱myoḥ | sacā̍ |
gha̱rmaḥ | na | vāja̍-jaṭharaḥ | ada̍bdhaḥ | śaśva̍taḥ | dabha̍ḥ |
krīḻa̍n | na̱ḥ | ra̱śme̱ | ā | bhu̱va̱ḥ | sam | bhasma̍nā | vā̱yunā̍ | vevi̍dānaḥ |
tāḥ | a̱sya̱ | sa̱n | dhṛ̱ṣaja̍ḥ | na | ti̱gmāḥ | su-sa̍ṁśitāḥ | va̱kṣya̍ḥ | va̱kṣa̱ṇe̱-sthāḥ |
yam | a̱gne̱ | vā̱ja̱-sā̱ta̱ma̱ | tvam | ci̱t | manya̍se | ra̱yim |
tam | na̱ḥ | gī̱ḥ-bhiḥ | śra̱vāyya̍m | de̱va̱-trā | pa̱na̱ya̱ | yuja̍m |
ye | a̱gne̱ | na | ī̱raya̍nti | te̱ | vṛ̱ddhāḥ | u̱grasya̍ | śava̍saḥ |
apa̍ | dveṣa̍ḥ | apa̍ | hvara̍ḥ | a̱nya-vra̍tasya | sa̱ści̱re̱ |
hotā̍ram | tvā̱ | vṛ̱ṇī̱ma̱he̱ | agne̍ | dakṣa̍sya | sādha̍nam |
ya̱jñeṣu̍ | pū̱rvyam | gi̱rā | praya̍svantaḥ | ha̱vā̱ma̱he̱ |
i̱tthā | yathā̍ | te̱ | ū̱taye̍ | saha̍sā-van | di̱ve-di̍ve |
rā̱ye | ṛ̱tāya̍ | su̱kra̱to̱ iti̍ su-krato | gobhi̍ḥ | syā̱ma̱ | sa̱dha̱-māda̍ḥ | vī̱raiḥ | syā̱ma̱ | sa̱dha̱-māda̍ḥ |
ma̱nu̱ṣvat | tvā̱ | ni | dhī̱ma̱hi̱ | ma̱nu̱ṣvat | sam | i̱dhī̱ma̱hi̱ |
agne̍ | ma̱nu̱ṣvat | a̱ṅgi̱ra̱ḥ | de̱vān | de̱va̱-ya̱te | ya̱ja̱ |
tvam | hi | mānu̍ṣe | jane̍ | agne̍ | su-prī̍taḥ | i̱dhyase̍ |
sruca̍ḥ | tvā̱ | ya̱nti̱ | ā̱nu̱ṣak | su-jā̍ta | sarpi̍ḥ-āsute |
tvām | viśve̍ | sa̱-joṣa̍saḥ | de̱vāsa̍ḥ | dū̱tam | a̱kra̱ta̱ |
sa̱pa̱ryanta̍ḥ | tvā̱ | ka̱ve̱ | ya̱jñeṣu̍ | de̱vam | ī̱ḻa̱te̱ |
de̱vam | va̱ḥ | de̱va̱-ya̱jyayā̍ | a̱gnim | ī̱ḻī̱ta̱ | martya̍ḥ |
sam-i̍ddhaḥ | śu̱kra̱ | dī̱di̱hi̱ | ṛ̱tasya̍ | yoni̍m | ā | a̱sa̱da̱ḥ | sa̱sasya̍ | yoni̍m | ā | a̱sa̱da̱ḥ |
pra | vi̱śva̱-sā̱ma̱n | a̱tri̱-vat | arca̍ | pā̱va̱ka-śo̍ciṣe |
yaḥ | a̱dhva̱reṣu̍ | īḍya̍ḥ | hotā̍ | ma̱ndra-ta̍maḥ | vi̱śi |
ni | a̱gnim | jā̱ta-ve̍dasam | dadhā̍ta | de̱vam | ṛ̱tvija̍m |
pra | ya̱jñaḥ | e̱tu̱ | ā̱nu̱ṣak | a̱dya | de̱vavya̍caḥ-tamaḥ |
ci̱ki̱tvit-ma̍nasam | tvā̱ | de̱vam | martā̍saḥ | ū̱taye̍ |
vare̍ṇyasya | te̱ | ava̍saḥ | i̱yā̱nāsa̍ḥ | a̱ma̱nma̱hi̱ |
agne̍ | ci̱ki̱ddhi | a̱sya | na̱ḥ | i̱dam | vaca̍ḥ | sa̱ha̱sya̱ |
tam | tvā̱ | su̱-śi̱pra̱ | da̱m-pa̱te̱ | stomai̍ḥ | va̱rdha̱nti̱ | atra̍yaḥ | gī̱ḥ-bhiḥ | śu̱mbha̱nti̱ | atra̍yaḥ |
agne̍ | saha̍ntam | ā | bha̱ra̱ | dyu̱mnasya̍ | pra̱-sahā̍ | ra̱yim |
viśvā̍ḥ | yaḥ | ca̱rṣa̱ṇīḥ | a̱bhi | ā̱sā | vāje̍ṣu | sa̱saha̍t |
tam | a̱gne̱ | pṛ̱ta̱nā̱-saha̍m | ra̱yim | sa̱ha̱sva̱ḥ | ā | bha̱ra̱ |
tvam | hi | sa̱tyaḥ | adbhu̍taḥ | dā̱tā | vāja̍sya | go-ma̍taḥ |
viśve̍ | hi | tvā̱ | sa̱-joṣa̍saḥ | janā̍saḥ | vṛ̱kta-ba̍rhiṣaḥ |
hotā̍ram | sadma̍-su | pri̱yam | vyanti̍ | vāryā̍ | pu̱ru |
saḥ | hi | sma̱ | vi̱śva-ca̍rṣaṇiḥ | a̱bhi-mā̍ti | saha̍ḥ | da̱dhe |
agne̍ | e̱ṣu | kṣaye̍ṣu | ā | re̱vat | na̱ḥ | śu̱kra̱ | dī̱di̱hi̱ | dyu̱-mat | pā̱va̱ka̱ | dī̱di̱hi̱ |
agne̍ | tvam | na̱ḥ | anta̍maḥ | u̱ta | trā̱tā | śi̱vaḥ | bha̱va̱ | va̱rū̱thya̍ḥ |
vasu̍ḥ | a̱gniḥ | vasu̍-śravāḥ | accha̍ | na̱kṣi̱ | dyu̱mat-ta̍mam | ra̱yim | dā̱ḥ |
saḥ | na̱ḥ | bo̱dhi̱ | śru̱dhi | hava̍m | u̱ru̱ṣya | na̱ḥ | a̱gha̱-ya̱taḥ | sa̱ma̱smā̱t |
tam | tvā̱ | śo̱ci̱ṣṭha̱ | dī̱di̱-va̱ḥ | su̱mnāya̍ | nū̱nam | ī̱ma̱he̱ | sakhi̍-bhyaḥ |
accha̍ | va̱ḥ | a̱gnim | ava̍se | de̱vam | gā̱si̱ | saḥ | na̱ḥ | vasu̍ḥ |
rāsa̍t | pu̱traḥ | ṛ̱ṣū̱ṇām | ṛ̱ta-vā̍ | pa̱rṣa̱ti̱ | dvi̱ṣaḥ |
saḥ | hi | sa̱tyaḥ | yam | pūrve̍ | ci̱t | de̱vāsa̍ḥ | ci̱t | yam | ī̱dhi̱re |
hotā̍ram | ma̱ndra-ji̍hvam | it | su̱dī̱ti-bhi̍ḥ | vi̱bhā-va̍sum |
saḥ | na̱ḥ | dhī̱tī | vari̍ṣṭhayā | śreṣṭha̍yā | ca̱ | su̱-ma̱tyā |
agne̍ | rā̱yaḥ | di̱dī̱hi̱ | na̱ḥ | su̱vṛ̱kti-bhi̍ḥ | va̱re̱ṇya̱ |
a̱gniḥ | de̱veṣu̍ | rā̱ja̱ti̱ | a̱gniḥ | marte̍ṣu | ā̱-vi̱śan |
a̱gniḥ | na̱ḥ | ha̱vya̱-vāha̍naḥ | a̱gnim | dhī̱bhiḥ | sa̱pa̱rya̱ta̱ |
a̱gniḥ | tu̱viśra̍vaḥ-tamam | tu̱vi-bra̍hmāṇam | u̱t-ta̱mam |
a̱tūrta̍m | śra̱va̱yat-pa̍tim | pu̱tram | da̱dā̱ti̱ | dā̱śuṣe̍ |
a̱gniḥ | da̱dā̱ti̱ | sat-pa̍tim | sa̱sāha̍ | yaḥ | yu̱dhā | nṛ-bhi̍ḥ |
a̱gniḥ | atya̍m | ra̱ghu̱-syada̍m | jetā̍ram | apa̍rā-jitam |
yat | vāhi̍ṣṭham | tat | a̱gnaye̍ | bṛ̱hat | a̱rca̱ | vi̱bhā̱va̱so̱ iti̍ vibhā-vaso |
mahi̍ṣī-iva | tvat | ra̱yiḥ | tvat | vājā̍ḥ | ut | ī̱ra̱te̱ |
tava̍ | dyu̱-manta̍ḥ | a̱rcaya̍ḥ | grāvā̍-iva | u̱cya̱te̱ | bṛ̱hat |
u̱to iti̍ | te̱ | ta̱nya̱tuḥ | ya̱thā̱ | svā̱naḥ | a̱rta̱ | tmanā̍ | di̱vaḥ |
e̱va | a̱gnim | va̱su̱-yava̍ḥ | sa̱ha̱sā̱nam | va̱va̱ndi̱ma̱ |
saḥ | na̱ḥ | viśvā̍ḥ | ati̍ | dviṣa̍ḥ | parṣa̍t | nā̱vā-i̍va | su̱-kratu̍ḥ |
agne̍ | pā̱va̱ka̱ | ro̱ciṣā̍ | ma̱ndrayā̍ | de̱va̱ | ji̱hvayā̍ |
ā | de̱vān | va̱kṣi̱ | yakṣi̍ | ca̱ |
tam | tvā̱ | ghṛ̱ta̱sno̱ iti̍ ghṛta-sno | ī̱ma̱he̱ | citra̍bhāno̱ iti̱ citra̍-bhāno | sva̱ḥ-dṛśa̍m |
de̱vān | ā | vī̱taye̍ | va̱ha̱ |
vī̱ti-ho̍tram | tvā̱ | ka̱ve̱ | dyu̱-manta̍m | sam | i̱dhī̱ma̱hi̱ |
agne̍ | bṛ̱hanta̍m | a̱dhva̱re |
agne̍ | viśve̍-bhiḥ | ā | ga̱hi̱ | de̱vebhi̍ḥ | ha̱vya-dā̍taye |
hotā̍ram | tvā̱ | vṛ̱ṇī̱ma̱he̱ |
yaja̍mānāya | su̱nva̱te | ā | a̱gne̱ | su̱-vīrya̍m | va̱ha̱ |
de̱vaiḥ | ā | sa̱tsi̱ | ba̱rhiṣi̍ |
sa̱m-i̱dhā̱naḥ | sa̱ha̱sra̱-ji̱t | agne̍ | dharmā̍ṇi | pu̱ṣya̱si̱ |
de̱vānā̍m | dū̱taḥ | u̱kthya̍ḥ |
ni | a̱gnim | jā̱ta-ve̍dasam | ho̱tra̱-vāha̍m | yavi̍ṣṭhyam |
dadhā̍ta | de̱vam | ṛ̱tvija̍m |
pra | ya̱jñaḥ | e̱tu̱ | ā̱nu̱ṣak | a̱dya | de̱vavya̍caḥ-tamaḥ |
stṛ̱ṇī̱ta | ba̱rhiḥ | ā̱-sade̍ |
ā | i̱dam | ma̱ruta̍ḥ | a̱śvinā̍ | mi̱traḥ | sī̱da̱ntu̱ | varu̍ṇaḥ |
de̱vāsa̍ḥ | sarva̍yā | vi̱śā |
ana̍svantā | sat-pa̍tiḥ | ma̱ma̱he̱ | me̱ | gāvā̍ | ceti̍ṣṭhaḥ | asu̍raḥ | ma̱ghona̍ḥ |
trai̱vṛ̱ṣṇaḥ | a̱gne̱ | da̱śa-bhi̍ḥ | sa̱hasrai̍ḥ | vaiśvā̍nara | tri-a̍ruṇaḥ | ci̱ke̱ta̱ |
yaḥ | me̱ | śa̱tā | ca̱ | vi̱ṁśa̱tim | ca̱ | gonā̍m | harī̱ iti̍ | ca̱ | yu̱ktā | su̱-dhurā̍ | dadā̍ti |
vaiśvā̍nara | su-stu̍taḥ | va̱vṛ̱dhā̱naḥ | agne̍ | yaccha̍ | tri-a̍ruṇāya | śarma̍ |
e̱va | te̱ | a̱gne̱ | su̱-ma̱tim | ca̱kā̱naḥ | navi̍ṣṭhāya | na̱va̱mam | tra̱sada̍syuḥ |
yaḥ | me̱ | gira̍ḥ | tu̱vi̱-jā̱tasya̍ | pū̱rvīḥ | yu̱ktena̍ | a̱bhi | tri-a̍ruṇaḥ | gṛ̱ṇāti̍ |
yaḥ | me̱ | iti̍ | pra̱-voca̍ti | aśva̍-medhāya | sū̱raye̍ |
dada̍t | ṛ̱cā | sa̱nim | ya̱te | dada̍t | me̱dhām | ṛ̱ta̱-ya̱te |
yasya̍ | mā̱ | pa̱ru̱ṣāḥ | śa̱tam | u̱t-ha̱rṣaya̍nti | u̱kṣaṇa̍ḥ |
aśva̍-medhasya | dānā̍ḥ | somā̍ḥ-iva | tri-ā̍śiraḥ |
indrā̍gnī̱ iti̍ | śa̱ta̱-dāvni̍ | aśva̍-medhe | su̱-vīrya̍m |
kṣa̱tram | dhā̱ra̱ya̱ta̱m | bṛ̱hat | di̱vi | sūrya̍m-iva | a̱jara̍m |
sam-i̍ddhaḥ | a̱gniḥ | di̱vi | śo̱ciḥ | a̱śre̱t | pra̱tyaṅ | u̱ṣasa̍m | u̱rvi̱yā | vi | bhā̱ti̱ |
eti̍ | prācī̍ | vi̱śva-vā̍rā | nama̍ḥ-bhiḥ | de̱vān | īḻā̍nā | ha̱viṣā̍ | ghṛ̱tācī̍ |
sa̱m-i̱dhyamā̍naḥ | a̱mṛta̍sya | rā̱ja̱si̱ | ha̱viḥ | kṛ̱ṇvanta̍m | sa̱ca̱se̱ | sva̱staye̍ |
viśva̍m | saḥ | dha̱tte̱ | dravi̍ṇam | yam | inva̍si | ā̱ti̱thyam | a̱gne̱ | ni | ca̱ | dha̱tte̱ | it | pu̱raḥ |
agne̍ | śardha̍ | ma̱ha̱te | saubha̍gāya | tava̍ | dyu̱mnāni̍ | u̱t-ta̱māni̍ | sa̱ntu̱ |
sam | jā̱ḥ-pa̱tyam | su̱-yama̍m | ā | kṛ̱ṇu̱ṣva̱ | śa̱tru̱-ya̱tām | a̱bhi | ti̱ṣṭha̱ | mahā̍ṁsi |
sam-i̍ddhasya | pra-ma̍hasaḥ | a̱gne̱ | vande̍ | tava̍ | śriya̍m |
vṛ̱ṣa̱bhaḥ | dyu̱mna-vā̍n | a̱si̱ | sam | a̱dhva̱reṣu̍ | i̱dhya̱se̱ |
sam-i̍ddhaḥ | a̱gne̱ | ā̱-hu̱ta̱ | de̱vān | ya̱kṣi̱ | su̱-a̱dhva̱ra̱ |
tvam | hi | ha̱vya̱-vāṭ | asi̍ |
ā | ju̱ho̱ta̱ | du̱va̱syata̍ | a̱gnim | pra̱-ya̱ti | a̱dhva̱re |
vṛ̱ṇī̱dhvam | ha̱vya̱-vāha̍nam |
trī | a̱rya̱mā | manu̍ṣaḥ | de̱va-tā̍tā | trī | ro̱ca̱nā | di̱vyā | dhā̱ra̱ya̱nta̱ |
arca̍nti | tvā̱ | ma̱ruta̍ḥ | pū̱ta-da̍kṣāḥ | tvam | e̱ṣā̱m | ṛṣi̍ḥ | i̱ndra̱ | a̱si̱ | dhīra̍ḥ |
anu̍ | yat | ī̱m | ma̱ruta̍ḥ | ma̱nda̱sā̱nam | ārca̍n | indra̍m | pa̱pi̱-vāṁsa̍m | su̱tasya̍ |
ā | a̱da̱tta̱ | vajra̍m | a̱bhi | yat | ahi̍m | han | a̱paḥ | ya̱hvīḥ | a̱sṛ̱ja̱t | sarta̱vai | ū̱m̐ iti̍ |
u̱ta | bra̱hmā̱ṇa̱ḥ | ma̱ru̱ta̱ḥ | me̱ | a̱sya | indra̍ḥ | soma̍sya | su-su̍tasya | pe̱yā̱ḥ |
tat | hi | ha̱vyam | manu̍ṣe | gāḥ | avi̍ndat | aha̍n | ahi̍m | pa̱pi̱-vān | indra̍ḥ | a̱sya̱ |
āt | roda̍sī̱ iti̍ | vi̱-ta̱ram | vi | ska̱bhā̱ya̱t | sa̱m-vi̱vyā̱naḥ | ci̱t | bhi̱yase̍ | mṛ̱gam | ka̱riti̍ kaḥ |
jiga̍rtim | indra̍ḥ | a̱pa̱-jargu̍rāṇaḥ | prati̍ | śva̱santa̍m | ava̍ | dā̱na̱vam | ha̱nniti̍ han |
adha̍ | kratvā̍ | ma̱gha̱-va̱n | tubhya̍m | de̱vāḥ | anu̍ | viśve̍ | a̱da̱du̱ḥ | so̱ma̱-peya̍m |
yat | sūrya̍sya | ha̱rita̍ḥ | pata̍ntīḥ | pu̱raḥ | sa̱tīḥ | upa̍rāḥ | eta̍śe | kariti̱ kaḥ |
nava̍ | yat | a̱sya̱ | na̱va̱tim | ca̱ | bho̱gān | sā̱kam | vajre̍ṇa | ma̱gha-vā̍ | vi̱vṛ̱ścat |
arca̍nti | indra̍m | ma̱ruta̍ḥ | sa̱dha-sthe̍ | traistu̍bhena | vaca̍sā | bā̱dha̱ta̱ | dyām |
sakhā̍ | sakhye̍ | a̱pa̱ca̱t | tūya̍m | a̱gniḥ | a̱sya | kratvā̍ | ma̱hi̱ṣā | trī | śa̱tāni̍ |
trī | sā̱kam | indra̍ḥ | manu̍ṣaḥ | sarā̍ṁsi | su̱tam | pi̱ba̱t | vṛ̱tra̱-hatyā̍ya | soma̍m |
trī | yat | śa̱tā | ma̱hi̱ṣāṇā̍m | agha̍ḥ | māḥ | trī | sarā̍ṁsi | ma̱gha-vā̍ | so̱myā | apā̍ḥ |
kā̱ram | na | viśve̍ | a̱hva̱nta̱ | de̱vāḥ | bhara̍m | indrā̍ya | yat | ahi̍m | ja̱ghāna̍ |
u̱śanā̍ | yat | sa̱ha̱syai̍ḥ | ayā̍tam | gṛ̱ham | i̱ndra̱ | jū̱ju̱vā̱nebhi̍ḥ | aśvai̍ḥ |
va̱nvā̱naḥ | atra̍ | sa̱-ratha̍m | ya̱yā̱tha̱ | kutse̍na | de̱vaiḥ | ava̍noḥ | ha̱ | śuṣṇa̍m |
pra | a̱nyat | ca̱kram | a̱vṛ̱ha̱ḥ | sūrya̍sya | kutsā̍ya | a̱nyat | vari̍vaḥ | yāta̍ve | a̱ka̱ritya̍kaḥ |
a̱nāsa̍ḥ | dasyū̍n | a̱mṛ̱ṇa̱ḥ | va̱dhena̍ | ni | du̱ryo̱ṇe | a̱vṛ̱ṇa̱k | mṛ̱dhra-vā̍caḥ |
stomā̍saḥ | tvā̱ | gauri̍-vīteḥ | a̱va̱rdha̱n | ara̍ndhayaḥ | vai̱da̱thi̱nāya̍ | pipru̍m |
ā | tvām | ṛ̱jiśvā̍ | sa̱khyāya̍ | ca̱kre̱ | paca̍n | pa̱ktīḥ | api̍baḥ | soma̍m | a̱sya̱ |
nava̍-gvāsaḥ | su̱ta-so̍māsaḥ | indra̍m | daśa̍-gvāsaḥ | a̱bhi | a̱rca̱nti̱ | a̱rkaiḥ |
gavya̍m | ci̱t | ū̱rvam | a̱pi̱dhāna̍-vantam | tam | ci̱t | nara̍ḥ | śa̱śa̱mā̱nāḥ | apa̍ | vra̱n |
ka̱tho iti̍ | nu | te̱ | pari̍ | ca̱rā̱ṇi̱ | vi̱dvān | vī̱ryā̍ | ma̱gha̱-va̱n | yā | ca̱kartha̍ |
yā | co̱ iti̍ | nu | navyā̍ | kṛ̱ṇava̍ḥ | śa̱vi̱ṣṭha̱ | pra | it | ū̱m̐ iti̍ | tā | te̱ | vi̱dathe̍ṣu | bra̱vā̱ma̱ |
e̱tā | viśvā̍ | ca̱kṛ̱-vān | i̱ndra̱ | bhūri̍ | apa̍ri-itaḥ | ja̱nuṣā̍ | vī̱rye̍ṇa |
yā | ci̱t | nu | va̱jri̱n | kṛ̱ṇava̍ḥ | da̱dhṛ̱ṣvān | na | te̱ | va̱rtā | tavi̍ṣyāḥ | a̱sti̱ | tasyā̍ḥ |
indra̍ | brahma̍ | kri̱yamā̍ṇā | ju̱ṣa̱sva̱ | yā | te̱ | śa̱vi̱ṣṭha̱ | navyā̍ḥ | aka̍rma |
vastrā̍-iva | bha̱drā | su-kṛ̍tā | va̱su̱-yuḥ | ratha̍m | na | dhīra̍ḥ | su̱-apā̍ḥ | a̱ta̱kṣa̱m |
kva̍ | syaḥ | vī̱raḥ | kaḥ | a̱pa̱śya̱t | indra̍m | su̱kha-ra̍tham | īya̍mānam | hari̍-bhyām |
yaḥ | rā̱yā | va̱jrī | su̱ta-so̍mam | i̱cchan | tat | oka̍ḥ | gantā̍ | pu̱ru̱-hū̱taḥ | ū̱tī |
ava̍ | a̱ca̱ca̱kṣa̱m | pa̱dam | a̱sya̱ | sa̱svaḥ | u̱gram | ni̱-dhā̱tuḥ | anu̍ | ā̱ya̱m | i̱cchan |
apṛ̍ccham | a̱nyān | u̱ta | te | me̱ | ā̱hu̱ḥ | indra̍m | nara̍ḥ | bu̱bu̱dhā̱nāḥ | a̱śe̱ma̱ |
pra | nu | va̱yam | su̱te | yā | te̱ | kṛ̱tāni̍ | indra̍ | bravā̍ma | yāni̍ | na̱ḥ | jujo̍ṣaḥ |
veda̍t | avi̍dvān | śṛ̱ṇava̍t | ca̱ | vi̱dvān | vaha̍te | a̱yam | ma̱gha-vā̍ | sarva̍-senaḥ |
sthi̱ram | mana̍ḥ | ca̱kṛ̱ṣe̱ | jā̱taḥ | i̱ndra̱ | veṣi̍ | it | eka̍ḥ | yu̱dhaye̍ | bhūya̍saḥ | ci̱t |
aśmā̍nam | ci̱t | śava̍sā | di̱dyu̱ta̱ḥ | vi | vi̱daḥ | gavā̍m | ū̱rvam | u̱sriyā̍ṇām |
pa̱raḥ | yat | tvam | pa̱ra̱maḥ | ā̱-jani̍ṣṭhāḥ | pa̱rā̱-vati̍ | śrutya̍m | nāma̍ | bibhra̍t |
ata̍ḥ | ci̱t | indrā̍t | a̱bha̱ya̱nta̱ | de̱vāḥ | viśvā̍ḥ | a̱paḥ | a̱ja̱ya̱t | dā̱sa-pa̍tnīḥ |
tubhya̍ | it | e̱te | ma̱ruta̍ḥ | su̱-śevā̍ḥ | arca̍nti | a̱rkam | su̱nvanti̍ | andha̍ḥ |
ahi̍m | o̱hā̱nam | a̱paḥ | ā̱-śayā̍nam | pra | mā̱yābhi̍ḥ | mā̱yina̍m | sa̱kṣa̱t | indra̍ḥ |
vi | su | mṛdha̍ḥ | ja̱nuṣā̍ | dāna̍m | inva̍n | aha̍n | gavā̍ | ma̱gha̱-va̱n | sa̱m-ca̱kā̱naḥ |
atra̍ | dā̱sasya̍ | namu̍ceḥ | śira̍ḥ | yat | ava̍rtayaḥ | mana̍ve | gā̱tum | i̱cchan |
yuja̍m | hi | mām | akṛ̍thāḥ | āt | it | i̱ndra̱ | śira̍ḥ | dā̱sasya̍ | namu̍ceḥ | ma̱thā̱yan |
aśmā̍nam | ci̱t | sva̱rya̍m | varta̍mānam | pra | ca̱kriyā̍-iva | roda̍sī̱ iti̍ | ma̱rut-bhya̍ḥ |
striya̍ḥ | hi | dā̱saḥ | āyu̍dhāni | ca̱kre | kim | mā̱ | ka̱ra̱n | a̱ba̱lāḥ | a̱sya̱ | senā̍ḥ |
a̱ntaḥ | hi | akhya̍t | u̱bhe iti̍ | a̱sya̱ | dhene̱ iti̍ | atha̍ | upa̍ | pra | ai̱t | yu̱dhaye̍ | dasyu̍m | indra̍ḥ |
sam | atra̍ | gāva̍ḥ | a̱bhita̍ḥ | a̱na̱va̱nta̱ | i̱ha-i̍ha | va̱tsaiḥ | vi-yu̍tāḥ | yat | āsa̍n |
sam | tāḥ | indra̍ḥ | a̱sṛ̱ja̱t | a̱sya̱ | śā̱kaiḥ | yat | ī̱m | somā̍saḥ | su-su̍tāḥ | ama̍ndan |
yat | ī̱m | somā̍ḥ | ba̱bhru-dhū̍tāḥ | ama̍ndan | aro̍ravīt | vṛ̱ṣa̱bhaḥ | sada̍neṣu |
pu̱ra̱m-da̱raḥ | pa̱pi̱-vān | indra̍ḥ | a̱sya̱ | puna̍ḥ | gavā̍m | a̱da̱dā̱t | u̱sriyā̍ṇām |
bha̱dram | i̱dam | ru̱śamā̍ḥ | a̱gne̱ | a̱kra̱n | gavā̍m | ca̱tvāri̍ | dada̍taḥ | sa̱hasrā̍ |
ṛ̱ṇa̱m-ca̱yasya̍ | pra-ya̍tā | ma̱ghāni̍ | prati̍ | a̱gra̱bhī̱ṣma̱ | nṛ-ta̍masya | nṛ̱ṇām |
su̱-peśa̍sam | mā̱ | ava̍ | sṛ̱ja̱nti̱ | asta̍m | gavā̍m | sa̱hasrai̍ḥ | ru̱śamā̍saḥ | a̱gne̱ |
tī̱vrāḥ | indra̍m | a̱ma̱ma̱ndu̱ḥ | su̱tāsa̍ḥ | a̱ktoḥ | vi-u̍ṣṭau | pari̍-takmyāyāḥ |
auccha̍t | sā | rātrī̍ | pari̍-takmyā | yā | ṛ̱ṇa̱m-ca̱ye | rāja̍ni | ru̱śamā̍nām |
atya̍ḥ | na | vā̱jī | ra̱ghuḥ | a̱jyamā̍naḥ | ba̱bhruḥ | ca̱tvāri̍ | a̱sa̱na̱t | sa̱hasrā̍ |
catu̍ḥ-sahasram | gavya̍sya | pa̱śvaḥ | prati̍ | a̱gra̱bhī̱ṣma̱ | ru̱śame̍ṣu | a̱gne̱ |
gha̱rmaḥ | ci̱t | ta̱ptaḥ | pra̱-vṛje̍ | yaḥ | āsī̍t | a̱ya̱smaya̍ḥ | tam | ū̱m̐ iti̍ | ādā̍ma | viprā̍ḥ |
indra̍ḥ | rathā̍ya | pra̱-vata̍m | kṛ̱ṇo̱ti̱ | yam | a̱dhi̱-asthā̍t | ma̱gha-vā̍ | vā̱ja̱-yanta̍m |
yū̱thā-i̍va | pa̱śvaḥ | vi | u̱no̱ti̱ | go̱pāḥ | ari̍ṣṭaḥ | yā̱ti̱ | pra̱tha̱maḥ | sisā̍san |
ā | pra | dra̱va̱ | ha̱ri̱-va̱ḥ | mā | vi | ve̱na̱ḥ | piśa̍ṅga-rāte | a̱bhi | na̱ḥ | sa̱ca̱sva̱ |
na̱hi | tvat | i̱ndra̱ | vasya̍ḥ | a̱nyat | asti̍ | a̱me̱nān | ci̱t | jani̍-vataḥ | ca̱ka̱rtha̱ |
ut | yat | saha̍ḥ | saha̍saḥ | ā | aja̍niṣṭa | dedi̍ṣṭe | indra̍ḥ | i̱ndri̱yāṇi̍ | viśvā̍ |
pra | a̱co̱da̱ya̱t | su̱-dughā̍ḥ | va̱vre | a̱ntaḥ | vi | jyoti̍ṣā | sa̱m-va̱vṛ̱tvat | tama̍ḥ | a̱va̱ritya̍vaḥ |
ana̍vaḥ | te̱ | ratha̍m | aśvā̍ya | ta̱kṣa̱n | tvaṣṭā̍ | vajra̍m | pu̱ru̱-hū̱ta̱ | dyu̱-manta̍m |
bra̱hmāṇa̍ḥ | indra̍m | ma̱haya̍ntaḥ | a̱rkaiḥ | ava̍rdhayan | aha̍ye | hanta̱vai | ū̱m̐ iti̍ |
vṛṣṇe̍ | yat | te̱ | vṛṣa̍ṇaḥ | a̱rkam | arcā̍n | indra̍ | grāvā̍ṇaḥ | adi̍tiḥ | sa̱-joṣā̍ḥ |
a̱na̱śvāsa̍ḥ | ye | pa̱vaya̍ḥ | a̱ra̱thāḥ | indra̍-iṣitāḥ | a̱bhi | ava̍rtanta | dasyū̍n |
pra | te̱ | pūrvā̍ṇi | kara̍ṇāni | vo̱ca̱m | pra | nūta̍nā | ma̱gha̱-va̱n | yā | ca̱kartha̍ |
śakti̍-vaḥ | yat | vi̱-bharā̍ḥ | roda̍sī̱ iti̍ | u̱bhe iti̍ | jaya̍n | a̱paḥ | mana̍ve | dānu̍-citrāḥ |
tat | it | nu | te̱ | kara̍ṇam | da̱sma̱ | vi̱pra̱ | ahi̍m | yat | ghnan | oja̍ḥ | atra̍ | ami̍mīthāḥ |
śuṣṇa̍sya | ci̱t | pari̍ | mā̱yāḥ | a̱gṛ̱bhṇā̱ḥ | pra̱-pi̱tvam | yan | apa̍ | dasyū̍n | a̱se̱dha̱ḥ |
tvam | a̱paḥ | yada̍ve | tu̱rvaśā̍ya | ara̍mayaḥ | su̱-dughā̍ḥ | pā̱raḥ | i̱ndra̱ |
u̱gram | a̱yā̱ta̱m | ava̍haḥ | ha̱ | kutsa̍m | sam | ha̱ | yat | vā̱m | u̱śanā̍ | ara̍nta | de̱vāḥ |
indrā̍kutsā | vaha̍mānā | rathe̍na | ā | vā̱m | atyā̍ḥ | api̍ | karṇe̍ | va̱ha̱ntu̱ |
niḥ | sī̱m | a̱t-bhyaḥ | dhama̍thaḥ | niḥ | sa̱dha-sthā̍t | ma̱ghona̍ḥ | hṛ̱daḥ | va̱ra̱tha̱ḥ | tamā̍ṁsi |
vāta̍sya | yu̱ktān | su̱-yuja̍ḥ | ci̱t | aśvā̍n | ka̱viḥ | ci̱t | e̱ṣaḥ | a̱ja̱ga̱n | a̱va̱syuḥ |
viśve̍ | te̱ | atra̍ | ma̱ruta̍ḥ | sakhā̍yaḥ | indra̍ | brahmā̍ṇi | tavi̍ṣīm | a̱va̱rdha̱n |
sūra̍ḥ | ci̱t | ratha̍m | pari̍-takmyāyām | pūrva̍m | ka̱ra̱t | upa̍ram | jū̱ju̱-vāṁsa̍m |
bhara̍t | ca̱kram | eta̍śaḥ | sam | ri̱ṇā̱ti̱ | pu̱raḥ | dadha̍t | sa̱ni̱ṣya̱ti̱ | kratu̍m | na̱ḥ |
ā | a̱yam | ja̱nā̱ḥ | a̱bhi̱-cakṣe̍ | ja̱gā̱ma̱ | indra̍ḥ | sakhā̍yam | su̱ta-so̍mam | i̱cchan |
vada̍n | grāvā̍ | ava̍ | vedi̍m | bhri̱yā̱te̱ | yasya̍ | jī̱ram | a̱dhva̱ryava̍ḥ | cara̍nti |
ye | cā̱kana̍nta | cā̱kana̍nta | nu | te | martā̍ḥ | a̱mṛ̱ta̱ | mo iti̍ | te | aṁha̍ḥ | ā | a̱ra̱n |
va̱va̱ndhi | yajyū̍n | u̱ta | teṣu̍ | dhe̱hi̱ | oja̍ḥ | jane̍ṣu | yeṣu̍ | te̱ | syāma̍ |
ada̍rdaḥ | utsa̍m | asṛ̍jaḥ | vi | khāni̍ | tvam | a̱rṇa̱vān | ba̱dba̱dhā̱nān | ara̍mṇāḥ |
ma̱hānta̍m | i̱ndra̱ | parva̍tam | vi | yat | variti̱ vaḥ | sṛ̱jaḥ | vi | dhārā̍ḥ | ava̍ | dā̱na̱vam | ha̱nniti̍ han |
tvam | utsā̍n | ṛ̱tu-bhi̍ḥ | ba̱dba̱dhā̱nān | ara̍ṁhaḥ | ūdha̍ḥ | parva̍tasya | va̱jri̱n |
ahi̍m | ci̱t | u̱gra̱ | pra-yu̍tam | śayā̍nam | ja̱gha̱nvān | i̱ndra̱ | tavi̍ṣīm | a̱dha̱tthā̱ḥ |
tyasya̍ | ci̱t | ma̱ha̱taḥ | niḥ | mṛ̱gasya̍ | vadha̍ḥ | ja̱ghā̱na̱ | tavi̍ṣībhiḥ | indra̍ḥ |
yaḥ | eka̍ḥ | it | a̱pra̱tiḥ | manya̍mānaḥ | āt | a̱smā̱t | a̱nyaḥ | a̱ja̱ni̱ṣṭa̱ | tavyā̍n |
tyam | ci̱t | e̱ṣā̱m | sva̱dhayā̍ | mada̍ntam | mi̱haḥ | napā̍tam | su̱-vṛdha̍m | ta̱ma̱ḥ-gām |
vṛṣa̍-prabharmā | dā̱na̱vasya̍ | bhāma̍m | vajre̍ṇa | va̱jrī | ni | ja̱ghā̱na̱ | śuṣṇa̍m |
tyam | ci̱t | a̱sya̱ | kratu̍-bhiḥ | ni-sa̍ttam | a̱ma̱rmaṇa̍ḥ | vi̱dat | it | a̱sya̱ | marma̍ |
yat | ī̱m | su̱-kṣa̱tra̱ | pra-bhṛ̍tā | mada̍sya | yuyu̍tsantam | tama̍si | ha̱rmye | dhāḥ |
tyam | ci̱t | i̱tthā | ka̱tpa̱yam | śayā̍nam | a̱sū̱rye | tama̍si | va̱vṛ̱dhā̱nam |
tam | ci̱t | ma̱ndā̱naḥ | vṛ̱ṣa̱bhaḥ | su̱tasya̍ | u̱ccaiḥ | indra̍ḥ | a̱pa̱-gūrya̍ | ja̱ghā̱na̱ |
ut | yat | indra̍ḥ | ma̱ha̱te | dā̱na̱vāya̍ | vadha̍ḥ | yami̍ṣṭa | saha̍ḥ | apra̍ti-itam |
yat | ī̱m | vajra̍sya | pra-bhṛ̍tau | da̱dābha̍ | viśva̍sya | ja̱ntoḥ | a̱dha̱mam | ca̱kā̱ra̱ |
tyam | ci̱t | arṇa̍m | ma̱dhu̱-pam | śayā̍nam | a̱si̱nvam | va̱vram | mahi̍ | āda̍t | u̱graḥ |
a̱pāda̍m | a̱tram | ma̱ha̱tā | va̱dhena̍ | ni | du̱ryo̱ṇe | a̱vṛ̱ṇa̱k | mṛ̱dhra-vā̍cam |
kaḥ | a̱sya̱ | śuṣma̍m | tavi̍ṣīm | va̱rā̱te̱ | eka̍ḥ | dhanā̍ | bha̱ra̱te̱ | apra̍ti-itaḥ |
i̱me iti̍ | ci̱t | a̱sya̱ | jraya̍saḥ | nu | de̱vī iti̍ | indra̍sya | oja̍saḥ | bhi̱yasā̍ | ji̱hā̱te̱ iti̍ |
ni | a̱smai̱ | de̱vī | sva-dhi̍tiḥ | ji̱hī̱te̱ | indrā̍ya | gā̱tuḥ | u̱śa̱tī-i̍va | ye̱me̱ |
sam | yat | oja̍ḥ | yu̱vate̍ | viśva̍m | ā̱bhi̱ḥ | anu̍ | sva̱dhā-vne̍ | kṣi̱taya̍ḥ | na̱ma̱nta̱ |
eka̱m | nu | tvā̱ | sat-pa̍tim | pāñca̍-janyam | jā̱tam | śṛ̱ṇo̱mi̱ | ya̱śasa̍m | jane̍ṣu |
tam | me̱ | ja̱gṛ̱bhre̱ | ā̱-śasa̍ḥ | navi̍ṣṭham | do̱ṣā | vasto̍ḥ | hava̍mānāsaḥ | indra̍m |
e̱va | hi | tvām | ṛ̱tu̱-thā | yā̱taya̍ntam | ma̱ghā | vipre̍bhyaḥ | dada̍tam | śṛ̱ṇomi̍ |
kim | te̱ | bra̱hmāṇa̍ḥ | gṛ̱ha̱te̱ | sakhā̍yaḥ | ye | tvā̱-yā | ni̱-da̱dhuḥ | kāma̍m | i̱ndra̱ |
mahi̍ | ma̱he | ta̱vase̍ | dī̱dhye̱ | nṝn | indrā̍ya | i̱tthā | ta̱vase̍ | ata̍vyān |
yaḥ | a̱smai̱ | su̱-ma̱tim | vāja̍-sātau | stu̱taḥ | jane̍ | sa̱-ma̱rya̍ḥ | ci̱keta̍ |
saḥ | tvam | na̱ḥ | i̱ndra̱ | dhi̱ya̱sā̱naḥ | a̱rkaiḥ | harī̍ṇām | vṛ̱ṣa̱n | yoktra̍m | a̱śre̱ḥ |
yāḥ | i̱tthā | ma̱gha̱-va̱n | anu̍ | joṣa̍m | vakṣa̍ḥ | a̱bhi | pra | a̱ryaḥ | sa̱kṣi̱ | janā̍n |
na | te | te̱ | i̱ndra̱ | a̱bhi | a̱smat | ṛ̱ṣva̱ | ayu̍ktāsaḥ | a̱bra̱hmatā̍ | yat | asa̍n |
tiṣṭha̍ | ratha̍m | adhi̍ | tam | va̱jra̱-ha̱sta̱ | ā | ra̱śmim | de̱va̱ | ya̱ma̱se̱ | su̱-aśva̍ḥ |
pu̱ru | yat | te̱ | i̱ndra̱ | santi̍ | u̱kthā | gave̍ | ca̱kartha̍ | u̱rvarā̍su | yudhya̍n |
ta̱ta̱kṣe | sūryā̍ya | ci̱t | oka̍si | sve | vṛṣā̍ | sa̱mat-su̍ | dā̱sasya̍ | nāma̍ | ci̱t |
va̱yam | te | te̱ | i̱ndra̱ | ye | ca̱ | nara̍ḥ | śardha̍ḥ | ja̱jñā̱nāḥ | yā̱tāḥ | ca̱ | rathā̍ḥ |
ā | a̱smān | ja̱ga̱myā̱t | a̱hi̱-śu̱ṣma̱ | satvā̍ | bhaga̍ḥ | na | havya̍ḥ | pra̱-bhṛ̱theṣu̍ | cāru̍ḥ |
pa̱pṛ̱kṣeṇya̍m | i̱ndra̱ | tve iti̍ | hi | oja̍ḥ | nṛ̱mṇāni̍ | ca̱ | nṛ̱tamā̍naḥ | ama̍rtaḥ |
saḥ | na̱ḥ | enī̍m | va̱sa̱vā̱na̱ḥ | ra̱yim | dā̱ḥ | pra | a̱ryaḥ | stu̱ṣe̱ | tu̱vi̱-ma̱ghasya̍ | dāna̍m |
e̱va | na̱ḥ | i̱ndra̱ | ū̱ti-bhi̍ḥ | a̱va̱ | pā̱hi | gṛ̱ṇa̱taḥ | śū̱ra̱ | kā̱rūn |
u̱ta | tvaca̍m | dada̍taḥ | vāja̍-sātau | pi̱prī̱hi | madhva̍ḥ | su-su̍tasya | cāro̍ḥ |
u̱ta | tye | mā̱ | pau̱ru̱-ku̱tsyasya̍ | sū̱reḥ | tra̱sada̍syoḥ | hi̱ra̱ṇina̍ḥ | rarā̍ṇāḥ |
vaha̍ntu | mā̱ | daśa̍ | śyetā̍saḥ | a̱sya̱ | gai̱ri̱-kṣi̱tasya̍ | kratu̍-bhiḥ | nu | sa̱śce̱ |
u̱ta | tye | mā̱ | mā̱ru̱ta-a̍śvasya | śoṇā̍ḥ | kratvā̍-maghāsaḥ | vi̱datha̍sya | rā̱tau |
sa̱hasrā̍ | me̱ | cyava̍tānaḥ | dadā̍naḥ | ā̱nū̱kam | a̱ryaḥ | vapu̍ṣe | na | ā̱rca̱t |
u̱ta | tye | mā̱ | dhva̱nya̍sya | juṣṭā̍ḥ | la̱kṣma̱ṇya̍sya | su̱-ruca̍ḥ | yatā̍nāḥ |
ma̱hnā | rā̱yaḥ | sa̱m-vara̍ṇasya | ṛṣe̍ḥ | vra̱jam | na | gāva̍ḥ | pra-ya̍tāḥ | api̍ | gma̱n |
ajā̍ta-śatrum | a̱jarā̍ | sva̍ḥ-vatī | anu̍ | sva̱dhā | ami̍tā | da̱smam | ī̱ya̱te̱ |
su̱nota̍na | paca̍ta | brahma̍-vāhase | pu̱ru̱-stu̱tāya̍ | pra̱-ta̱ram | da̱dhā̱ta̱na̱ |
ā | yaḥ | some̍na | ja̱ṭhara̍m | api̍prata | ama̍ndata | ma̱gha-vā̍ | madhva̍ḥ | andha̍saḥ |
yat | ī̱m | mṛ̱gāya̍ | hanta̍ve | ma̱hā-va̍dhaḥ | sa̱hasra̍-bhṛṣṭim | u̱śanā̍ | va̱dham | yama̍t |
yaḥ | a̱smai̱ | ghra̱ṁse | u̱ta | vā̱ | yaḥ | ūdha̍ni | soma̍m | su̱noti̍ | bhava̍ti | dyu̱-mān | aha̍ |
apa̍-apa | śa̱kraḥ | ta̱ta̱nuṣṭi̍m | ū̱ha̱ti̱ | ta̱nū-śu̍bhram | ma̱gha-vā̍ | yaḥ | ka̱va̱-sa̱khaḥ |
yasya̍ | ava̍dhīt | pi̱tara̍m | yasya̍ | mā̱tara̍m | yasya̍ | śa̱kraḥ | bhrāta̍ram | na | ata̍ḥ | ī̱ṣa̱te̱ |
veti̍ | it | ū̱m̐ iti̍ | a̱sya̱ | pra-ya̍tā | ya̱ta̱m-ka̱raḥ | na | kilbi̍ṣāt | ī̱ṣa̱te̱ | vasva̍ḥ | ā̱-ka̱raḥ |
na | pa̱ñca-bhi̍ḥ | da̱śa-bhi̍ḥ | va̱ṣṭi̱ | ā̱-rabha̍m | na | asu̍nvatā | sa̱ca̱te̱ | puṣya̍tā | ca̱na |
ji̱nāti̍ | vā̱ | it | a̱mu̱yā | hanti̍ | vā̱ | dhuni̍ḥ | ā | de̱va̱-yum | bha̱ja̱ti̱ | go-ma̍ti | vra̱je |
vi̱-tvakṣa̍ṇaḥ | sam-ṛ̍tau | ca̱kra̱m-ā̱sa̱jaḥ | asu̍nvataḥ | viṣu̍ṇaḥ | su̱nva̱taḥ | vṛ̱dhaḥ |
indra̍ḥ | viśva̍sya | da̱mi̱tā | vi̱-bhīṣa̍ṇaḥ | ya̱thā̱-va̱śam | na̱ya̱ti̱ | dāsa̍m | ārya̍ḥ |
sam | ī̱m | pa̱ṇeḥ | a̱ja̱ti̱ | bhoja̍nam | mu̱ṣe | vi | dā̱śuṣe̍ | bha̱ja̱ti̱ | sū̱nara̍m | vasu̍ |
du̱ḥ-ge | ca̱na | dhri̱ya̱te̱ | viśva̍ḥ | ā | pu̱ru | jana̍ḥ | yaḥ | a̱sya̱ | tavi̍ṣīm | acu̍krudhat |
sam | yat | janau̍ | su̱-dhanau̍ | vi̱śva-śa̍rdhasau | ave̍t | indra̍ḥ | ma̱gha-vā̍ | goṣu̍ | śu̱bhriṣu̍ |
yuja̍m | hi | a̱nyam | akṛ̍ta | pra̱-ve̱pa̱nī | ut | ī̱m | gavya̍m | sṛ̱ja̱te̱ | satva̍-bhiḥ | dhuni̍ḥ |
sa̱ha̱sra̱-sām | āgni̍-veśim | gṛ̱ṇī̱ṣe̱ | śatri̍m | a̱gne̱ | u̱pa̱-mām | ke̱tum | a̱ryaḥ |
tasmai̍ | āpa̍ḥ | sa̱m-yata̍ḥ | pī̱pa̱ya̱nta̱ | tasmi̍n | kṣa̱tram | ama̍-vat | tve̱ṣam | a̱stu̱ |
yaḥ | te̱ | sādhi̍ṣṭhaḥ | ava̍se | indra̍ | kratu̍ḥ | tam | ā | bha̱ra̱ |
a̱smabhya̍m | ca̱rṣa̱ṇi̱-saha̍m | sasni̍m | vāje̍ṣu | du̱stara̍m |
yat | i̱ndra̱ | te̱ | cata̍sraḥ | yat | śū̱ra̱ | santi̍ | ti̱sraḥ |
yat | vā̱ | pañca̍ | kṣi̱tī̱nām | ava̍ḥ | tat | su | na̱ḥ | ā | bha̱ra̱ |
ā | te̱ | ava̍ḥ | vare̍ṇyam | vṛṣa̍n-tamasya | hū̱ma̱he̱ |
vṛṣa̍-jūtiḥ | hi | ja̱jñi̱ṣe | ā̱-bhūbhi̍ḥ | i̱ndra̱ | tu̱rvaṇi̍ḥ |
vṛṣā̍ | hi | asi̍ | rādha̍se | ja̱jñi̱ṣe | vṛṣṇi̍ | te̱ | śava̍ḥ |
sva-kṣa̍tram | te̱ | dhṛ̱ṣat | mana̍ḥ | sa̱trā̱-ham | i̱ndra̱ | pauṁsya̍m |
tvam | tam | i̱ndra̱ | martya̍m | a̱mi̱tra̱-yanta̍m | a̱dri̱-va̱ḥ |
sa̱rva̱-ra̱thā | śa̱ta̱kra̱to̱ iti̍ śata-krato | ni | yā̱hi̱ | śa̱va̱sa̱ḥ | pa̱te̱ |
tvām | it | vṛ̱tra̱ha̱n-ta̱ma̱ | janā̍saḥ | vṛ̱kta-ba̍rhiṣaḥ |
u̱gram | pū̱rvīṣu̍ | pū̱rvyam | hava̍nte | vāja̍-sātaye |
a̱smāka̍m | i̱ndra̱ | du̱stara̍m | pu̱ra̱ḥ-yāvā̍nam | ā̱jiṣu̍ |
sa̱-yāvā̍nam | dhane̍-dhane | vā̱ja̱-yanta̍m | a̱va̱ | ratha̍m |
a̱smāka̍m | i̱ndra̱ | ā | i̱hi̱ | na̱ḥ | ratha̍m | a̱va̱ | pura̍m-dhyā |
va̱yam | śa̱vi̱ṣṭha̱ | vārya̍m | di̱vi | śrava̍ḥ | da̱dhī̱ma̱hi̱ | di̱vi | stoma̍m | ma̱nā̱ma̱he̱ |
saḥ | ā | ga̱ma̱t | indra̍ḥ | yaḥ | vasū̍nām | cike̍tat | dātu̍m | dāma̍naḥ | ra̱yī̱ṇām |
dha̱nva̱-ca̱raḥ | na | vaṁsa̍gaḥ | tṛ̱ṣā̱ṇaḥ | ca̱ka̱mā̱naḥ | pi̱ba̱tu̱ | du̱gdham | a̱ṁśum |
ā | te̱ | hanū̱ iti̍ | ha̱ri̱-va̱ḥ | śū̱ra̱ | śipre̱ iti̍ | ruha̍t | soma̍ḥ | na | parva̍tasya | pṛ̱ṣṭhe |
anu̍ | tvā̱ | rā̱ja̱n | arva̍taḥ | na | hi̱nvan | gī̱ḥ-bhiḥ | ma̱de̱ma̱ | pu̱ru̱-hū̱ta̱ | viśve̍ |
ca̱kram | na | vṛ̱ttam | pu̱ru̱-hū̱ta̱ | ve̱pa̱te̱ | mana̍ḥ | bhi̱yā | me̱ | ama̍teḥ | it | a̱dri̱-va̱ḥ |
rathā̍t | adhi̍ | tvā̱ | ja̱ri̱tā | sa̱dā̱-vṛ̱dha̱ | ku̱vit | nu | sto̱ṣa̱t | ma̱gha̱-va̱n | pu̱ru̱-vasu̍ḥ |
e̱ṣaḥ | grāvā̍-iva | ja̱ri̱tā | te̱ | i̱ndra̱ | iya̍rti | vāca̍m | bṛ̱hat | ā̱śu̱ṣā̱ṇaḥ |
pra | sa̱vyena̍ | ma̱gha̱-va̱n | yaṁsi̍ | rā̱yaḥ | pra | da̱kṣi̱ṇit | ha̱ri̱-va̱ḥ | mā | vi | ve̱na̱ḥ |
vṛṣā̍ | tvā̱ | vṛṣa̍ṇam | va̱rdha̱tu̱ | dyauḥ | vṛṣā̍ | vṛṣa̍-bhyām | va̱ha̱se̱ | hari̍-bhyām |
saḥ | na̱ḥ | vṛṣā̍ | vṛṣa̍-rathaḥ | su̱-śi̱pra̱ | vṛṣa̍krato̱ iti̱ vṛṣa̍-krato | vṛṣā̍ | vajri̱n | bhare̍ | dhā̱ḥ |
yaḥ | rohi̍tau | vā̱jinau̍ | vā̱jinī̍-vān | tri̱-bhiḥ | śa̱taiḥ | saca̍mānau | adi̍ṣṭa |
yūne̍ | sam | a̱smai̱ | kṣi̱taya̍ḥ | na̱ma̱ntā̱m | śru̱ta-ra̍thāya | ma̱ru̱ta̱ḥ | du̱va̱ḥ-yā |
sam | bhā̱nunā̍ | ya̱ta̱te̱ | sūrya̍sya | ā̱-juhvā̍naḥ | ghṛ̱ta-pṛ̍ṣṭhaḥ | su̱-añcā̍ḥ |
tasmai̍ | amṛ̍dhrāḥ | u̱ṣasa̍ḥ | vi | u̱cchā̱n | yaḥ | indrā̍ya | su̱navā̍ma | iti̍ | āha̍ |
sami̍ddha-agniḥ | va̱na̱va̱t | stī̱rṇa-ba̍rhiḥ | yu̱kta-grā̍vā | su̱ta-so̍maḥ | ja̱rā̱te̱ |
grāvā̍ṇaḥ | yasya̍ | i̱ṣi̱ram | vada̍nti | aya̍t | a̱dhva̱ryuḥ | ha̱viṣā̍ | ava̍ | sindhu̍m |
va̱dhūḥ | i̱yam | pati̍m | i̱cchantī̍ | e̱ti̱ | yaḥ | ī̱m | vahā̍te | mahi̍ṣīm | i̱ṣi̱rām |
ā | a̱sya̱ | śra̱va̱syā̱t | ratha̍ḥ | ā | ca̱ | gho̱ṣā̱t | pu̱ru | sa̱hasrā̍ | pari̍ | va̱rta̱yā̱te̱ |
na | saḥ | rājā̍ | vya̱tha̱te̱ | yasmi̍n | indra̍ḥ | tī̱vram | soma̍m | piba̍ti | go-sa̍khāyam |
ā | sa̱tva̱naiḥ | aja̍ti | hanti̍ | vṛ̱tram | kṣeti̍ | kṣi̱tīḥ | su̱-bhaga̍ḥ | nāma̍ | puṣya̍n |
puṣyā̍t | kṣeme̍ | a̱bhi | yoge̍ | bha̱vā̱ti̱ | u̱bhe iti̍ | vṛtau̍ | sa̱ṁya̱tī iti̍ sa̱m-ya̱tī | sam | ja̱yā̱ti̱ |
pri̱yaḥ | sūrye̍ | pri̱yaḥ | a̱gnā | bha̱vā̱ti̱ | yaḥ | indrā̍ya | su̱ta-so̍maḥ | dadā̍śat |
u̱roḥ | te̱ | i̱ndra̱ | rādha̍saḥ | vi̱-bhvī | rā̱tiḥ | śa̱ta̱kra̱to̱ iti̍ śata-krato |
adha̍ | na̱ḥ | vi̱śva̱-ca̱rṣa̱ṇe̱ | dyu̱mnā | su̱-kṣa̱tra̱ | ma̱ṁha̱ya̱ |
yat | ī̱m | i̱ndra̱ | śra̱vāyya̍m | iṣa̍m | śa̱vi̱ṣṭha̱ | da̱dhi̱ṣe |
pa̱pra̱the | dī̱rgha̱śrut-ta̍mam | hira̍ṇya-varṇa | du̱stara̍m |
śuṣmā̍saḥ | ye | te̱ | a̱dri̱-va̱ḥ | me̱hanā̍ | ke̱ta̱-sāpa̍ḥ |
u̱bhā | de̱vau | a̱bhiṣṭa̍ye | di̱vaḥ | ca̱ | gmaḥ | ca̱ | rā̱ja̱tha̱ḥ |
u̱to iti̍ | na̱ḥ | a̱sya | kasya̍ | ci̱t | dakṣa̍sya | tava̍ | vṛ̱tra̱-ha̱n |
a̱smabhya̍m | nṛ̱mṇam | ā | bha̱ra̱ | a̱smabhya̍m | nṛ̱-ma̱na̱sya̱se̱ |
nu | te̱ | ā̱bhiḥ | a̱bhiṣṭi̍-bhiḥ | tava̍ | śarma̍n | śa̱ta̱kra̱to̱ iti̍ śata-krato |
indra̍ | syāma̍ | su̱-go̱pāḥ | śūra̍ | syāma̍ | su̱-go̱pāḥ |
yat | i̱ndra̱ | ci̱tra̱ | me̱hanā̍ | asti̍ | tvā-dā̍tam | a̱dri̱-va̱ḥ |
rādha̍ḥ | tat | na̱ḥ | vi̱da̱dva̱so̱ iti̍ vidat-vaso | u̱bha̱yā̱ha̱sti | ā | bha̱ra̱ |
yat | manya̍se | vare̍ṇyam | indra̍ | dyu̱kṣam | tat | ā | bha̱ra̱ |
vi̱dyāma̍ | tasya̍ | te̱ | va̱yam | akū̍pārasya | dā̱vane̍ |
yat | te̱ | di̱tsu | pra̱-rādhya̍m | mana̍ḥ | asti̍ | śru̱tam | bṛ̱hat |
tena̍ | dṛ̱ḻhā | ci̱t | a̱dri̱-va̱ḥ | ā | vāja̍m | da̱rṣi̱ | sā̱taye̍ |
maṁhi̍ṣṭham | va̱ḥ | ma̱ghonā̍m | rājā̍nam | ca̱rṣa̱ṇī̱nām |
indra̍m | upa̍ | pra-śa̍staye | pū̱rvībhi̍ḥ | ju̱ju̱ṣe̱ | gira̍ḥ |
asmai̍ | it | kāvya̍m | vaca̍ḥ | u̱ktham | indrā̍ya | śaṁsya̍m |
tasmai̍ | ū̱m̐ iti̍ | brahma̍-vāhase | gira̍ḥ | va̱rdha̱nti̱ | atra̍yaḥ | gira̍ḥ | śu̱mbha̱nti̱ | atra̍yaḥ |
ā | yā̱hi̱ | adri̍-bhiḥ | su̱tam | soma̍m | so̱ma̱-pa̱te̱ | pi̱ba̱ |
vṛṣa̍n | i̱ndra̱ | vṛṣa̍-bhiḥ | vṛ̱tra̱ha̱n-ta̱ma̱ |
vṛṣā̍ | grāvā̍ | vṛṣā̍ | mada̍ḥ | vṛṣā̍ | soma̍ḥ | a̱yam | su̱taḥ |
vṛṣa̍n | i̱ndra̱ | vṛṣa̍-bhiḥ | vṛ̱tra̱ha̱n-ta̱ma̱ |
vṛṣā̍ | tvā̱ | vṛṣa̍ṇam | hu̱ve̱ | vajri̍n | ci̱trābhi̍ḥ | ū̱ti-bhi̍ḥ |
vṛṣa̍n | i̱ndra̱ | vṛṣa̍-bhiḥ | vṛ̱tra̱ha̱n-ta̱ma̱ |
ṛ̱jī̱ṣī | va̱jrī | vṛ̱ṣa̱bhaḥ | tu̱rā̱ṣāṭ | śu̱ṣmī | rājā̍ | vṛ̱tra̱-hā | so̱ma̱-pāvā̍ |
yu̱ktvā | hari̍-bhyām | upa̍ | yā̱sa̱t | a̱rvāṅ | mādhya̍ndine | sava̍ne | ma̱tsa̱t | indra̍ḥ |
yat | tvā̱ | sū̱rya̱ | sva̍ḥ-bhānuḥ | tama̍sā | avi̍dhyat | ā̱su̱raḥ |
akṣe̍tra-vit | yathā̍ | mu̱gdhaḥ | bhuva̍nāni | a̱dī̱dha̱yu̱ḥ |
sva̍ḥ-bhānoḥ | adha̍ | yat | i̱ndra̱ | mā̱yāḥ | a̱vaḥ | di̱vaḥ | varta̍mānāḥ | a̱va̱-aha̍n |
gū̱ḻham | sūrya̍m | tama̍sā | apa̍-vratena | tu̱rīye̍ṇa | brahma̍ṇā | a̱vi̱nda̱t | atri̍ḥ |
mā | mām | i̱mam | tava̍ | santa̍m | a̱tre̱ | i̱ra̱syā | dru̱gdhaḥ | bhi̱yasā̍ | ni | gā̱rī̱t |
tvam | mi̱traḥ | a̱si̱ | sa̱tya-rā̍dhāḥ | tau | mā̱ | i̱ha | a̱va̱ta̱m | varu̍ṇaḥ | ca̱ | rājā̍ |
grāvṇa̍ḥ | bra̱hmā | yu̱yu̱jā̱naḥ | sa̱pa̱ryan | kī̱riṇā̍ | de̱vān | nama̍sā | u̱pa̱-śikṣa̍n |
atri̍ḥ | sūrya̍sya | di̱vi | cakṣu̍ḥ | ā | a̱dhā̱t | sva̍ḥ-bhānoḥ | apa̍ | mā̱yāḥ | a̱ghu̱kṣa̱t |
yam | vai | sūrya̍m | sva̍ḥ-bhānuḥ | tama̍sā | avi̍dhyat | ā̱su̱raḥ |
atra̍yaḥ | tam | anu̍ | a̱vi̱nda̱n | na̱hi | a̱nye | aśa̍knuvan |
kaḥ | nu | vā̱m | mi̱trā̱va̱ru̱ṇau̱ | ṛ̱ta̱-yan | di̱vaḥ | vā̱ | ma̱haḥ | pārthi̍vasya | vā̱ | de |
ṛ̱tasya̍ | vā̱ | sada̍si | trāsī̍thām | na̱ḥ | ya̱jña̱-ya̱te | vā̱ | pa̱śu̱-saḥ | na | vājā̍n |
te | na̱ḥ | mi̱traḥ | varu̍ṇaḥ | a̱rya̱mā | ā̱yuḥ | indra̍ḥ | ṛ̱bhu̱kṣāḥ | ma̱ruta̍ḥ | ju̱ṣa̱nta̱ |
nama̍ḥ-bhiḥ | vā̱ | ye | dadha̍te | su̱-vṛ̱ktim | stoma̍m | ru̱drāya̍ | mī̱ḻhuṣe̍ | sa̱-joṣā̍ḥ |
ā | vā̱m | yeṣṭhā̍ | a̱śvi̱nā̱ | hu̱vadhyai̍ | vāta̍sya | patma̍n | rathya̍sya | pu̱ṣṭau |
u̱ta | vā̱ | di̱vaḥ | asu̍rāya | manma̍ | pra | andhā̍ṁsi-iva | yajya̍ve | bha̱ra̱dhva̱m |
pra | sa̱kṣaṇa̍ḥ | di̱vyaḥ | kaṇva̍-hotā | tri̱taḥ | di̱vaḥ | sa̱-joṣā̍ḥ | vāta̍ḥ | a̱gniḥ |
pū̱ṣā | bhaga̍ḥ | pra̱-bhṛ̱the | vi̱śva-bho̍jāḥ | ā̱jim | na | ja̱gmu̱ḥ | ā̱śva̍śva-tamāḥ |
pra | va̱ḥ | ra̱yim | yu̱kta-a̍śvam | bha̱ra̱dhva̱m | rā̱yaḥ | eṣe̍ | ava̍se | da̱dhī̱ta̱ | dhīḥ |
su̱-śeva̍ḥ | evai̍ḥ | au̱śi̱jasya̍ | hotā̍ | ye | va̱ḥ | evā̍ḥ | ma̱ru̱ta̱ḥ | tu̱rāṇā̍m |
pra | va̱ḥ | vā̱yum | ra̱tha̱-yuja̍m | kṛ̱ṇu̱dhva̱m | pra | de̱vam | vipra̍m | pa̱ni̱tāra̍m | a̱rkaiḥ |
i̱ṣu̱dhyava̍ḥ | ṛ̱ta̱-sāpa̍ḥ | pura̍m-dhīḥ | vasvī̍ḥ | na̱ḥ | atra̍ | patnī̍ḥ | ā | dhi̱ye | dhu̱riti̍ dhuḥ |
upa̍ | va̱ḥ | eṣe̍ | vandye̍bhiḥ | śū̱ṣaiḥ | pra | ya̱hvī iti̍ | di̱vaḥ | ci̱taya̍t-bhiḥ | a̱rkaiḥ |
u̱ṣasā̱naktā̍ | vi̱duṣī̍ i̱veti̍ vi̱duṣī̍-iva | viśva̍m | ā | ha̱ | va̱ha̱ta̱ḥ | martyā̍ya | ya̱jñam |
a̱bhi | va̱ḥ | a̱rce̱ | po̱ṣyā-va̍taḥ | nṝn | vāsto̍ḥ | pati̍m | tvaṣṭā̍ram | rarā̍ṇaḥ |
dhanyā̍ | sa̱-joṣā̍ḥ | dhi̱ṣaṇā̍ | nama̍ḥ-bhiḥ | vana̱spatī̍n | oṣa̍dhīḥ | rā̱yaḥ | eṣe̍ |
tu̱je | na̱ḥ | tane̍ | parva̍tāḥ | sa̱ntu̱ | sva-e̍tavaḥ | ye | vasa̍vaḥ | na | vī̱rāḥ |
pa̱ni̱taḥ | ā̱ptyaḥ | ya̱ja̱taḥ | sadā̍ | na̱ḥ | vardhā̍t | na̱ḥ | śaṁsa̍m | narya̍ḥ | a̱bhiṣṭau̍ |
vṛṣṇa̍ḥ | a̱sto̱ṣi̱ | bhū̱myasya̍ | garbha̍m | tri̱taḥ | napā̍tam | a̱pām | su̱-vṛ̱kti |
gṛ̱ṇī̱te | a̱gniḥ | e̱tari̍ | na | śū̱ṣaiḥ | śo̱ciḥ-ke̍śaḥ | ni | ri̱ṇā̱ti̱ | vanā̍ |
ka̱thā | ma̱he | ru̱driyā̍ya | bra̱vā̱ma̱ | kat | rā̱ye | ci̱ki̱tuṣe̍ | bhagā̍ya |
āpa̍ḥ | oṣa̍dhīḥ | u̱ta | na̱ḥ | a̱va̱ntu̱ | dyauḥ | vanā̍ | gi̱raya̍ḥ | vṛ̱kṣa-ke̍śāḥ |
śṛ̱ṇotu̍ | na̱ḥ | ū̱rjām | pati̍ḥ | gira̍ḥ | saḥ | nabha̍ḥ | tarī̍yān | i̱ṣi̱raḥ | pari̍-jmā |
śṛ̱ṇvantu̍ | āpa̍ḥ | pura̍ḥ | na | śu̱bhrāḥ | pari̍ | sruca̍ḥ | ba̱bṛ̱hā̱ṇasya̍ | adre̍ḥ |
vi̱da | ci̱t | nu | ma̱hā̱nta̱ḥ | ye | va̱ḥ | evā̍ḥ | bravā̍ma | da̱smā̱ḥ | vārya̍m | dadhā̍nāḥ |
vaya̍ḥ | ca̱na | su̱-bhva̍ḥ | ā | ava̍ | ya̱nti̱ | kṣu̱bhā | marta̍m | anu̍-yatam | va̱dha̱-snaiḥ |
ā | daivyā̍ni | pārthi̍vāni | janma̍ | a̱paḥ | ca̱ | accha̍ | su-ma̍khāya | vo̱ca̱m |
vardha̍ntām | dyāva̍ḥ | gira̍ḥ | ca̱ndra-a̍grāḥ | u̱dā | va̱rdha̱ntā̱m | a̱bhi-sā̍tāḥ | arṇā̍ḥ |
pa̱de-pa̍de | me̱ | ja̱ri̱mā | ni | dhā̱yi̱ | varū̍trī | vā̱ | śa̱krā | yā | pā̱yu-bhi̍ḥ | ca̱ |
sisa̍ktu | mā̱tā | ma̱hī | ra̱sā | na̱ḥ | smat | sū̱ri-bhi̍ḥ | ṛ̱ju̱-hastā̍ | ṛ̱ju̱-vani̍ḥ |
ka̱thā | dā̱śe̱ma̱ | nama̍sā | su̱-dānū̍n | e̱va̱-yā | ma̱ruta̍ḥ | accha̍-uktau | pra-śra̍vasaḥ | ma̱ruta̍ḥ | accha̍-uktau |
mā | na̱ḥ | ahi̍ḥ | bu̱dhnya̍ḥ | ri̱ṣe | dhā̱t | a̱smāka̍m | bhū̱t | u̱pa̱mā̱ti̱-vani̍ḥ |
iti̍ | ci̱t | nu | pra̱-jāyai̍ | pa̱śu̱-matyai̍ | devā̍saḥ | vana̍te | martya̍ḥ | va̱ḥ | ā | de̱vā̱sa̱ḥ | va̱na̱te̱ | martya̍ḥ | va̱ḥ |
atra̍ | śi̱vām | ta̱nva̍ḥ | dhā̱sim | a̱syāḥ | ja̱rām | ci̱t | me̱ | niḥ-ṛ̍tiḥ | ja̱gra̱sī̱ta̱ |
tām | va̱ḥ | de̱vā̱ḥ | su̱-ma̱tim | ū̱rjaya̍ntīm | iṣa̍m | a̱śyā̱ma̱ | va̱sa̱va̱ḥ | śasā̍ | goḥ |
sā | na̱ḥ | su̱-dānu̍ḥ | mṛ̱ḻaya̍ntī | de̱vī | prati̍ | drava̍ntī | su̱vi̱tāya̍ | ga̱myā̱ḥ |
a̱bhi | na̱ḥ | iḻā̍ | yū̱thasya̍ | mā̱tā | smat | na̱dībhi̍ḥ | u̱rvaśī̍ | vā̱ | gṛ̱ṇā̱tu̱ |
u̱rvaśī̍ | vā̱ | bṛ̱ha̱t-di̱vā | gṛ̱ṇā̱nā | a̱bhi̱-ū̱rṇvā̱nā | pra̱-bhṛ̱thasya̍ | ā̱yoḥ |
sisa̍ktu | na̱ḥ | ū̱rja̱vya̍sya | pu̱ṣṭeḥ |
pra | śam-ta̍mā | varu̍ṇam | dīdhi̍tī | gīḥ | mi̱tram | bhaga̍m | adi̍tim | nū̱nam | a̱śyā̱ḥ |
pṛṣa̍t-yoniḥ | pañca̍-hotā | śṛ̱ṇo̱tu̱ | atū̍rta-panthāḥ | asu̍raḥ | ma̱ya̱ḥ-bhuḥ |
prati̍ | me̱ | stoma̍m | adi̍tiḥ | ja̱gṛ̱bhyā̱t | sū̱num | na | mā̱tā | hṛdya̍m | su̱-śeva̍m |
brahma̍ | pri̱yam | de̱va-hi̍tam | yat | asti̍ | a̱ham | mi̱tre | varu̍ṇe | yat | ma̱ya̱ḥ-bhuḥ |
ut | ī̱ra̱ya̱ | ka̱vi-ta̍mam | ka̱vī̱nām | u̱natta̍ | e̱na̱m | a̱bhi | madhvā̍ | ghṛ̱tena̍ |
saḥ | na̱ḥ | vasū̍ni | pra-ya̍tā | hi̱tāni̍ | ca̱ndrāṇi̍ | de̱vaḥ | sa̱vi̱tā | su̱vā̱ti̱ |
sam | i̱ndra̱ | na̱ḥ | mana̍sā | ne̱ṣi̱ | gobhi̍ḥ | sam | sū̱ri-bhi̍ḥ | ha̱ri̱-va̱ḥ | sam | sva̱sti |
sam | brahma̍ṇā | de̱va-hi̍tam | yat | asti̍ | sam | de̱vānā̍m | su̱-ma̱tyā | ya̱jñiyā̍nām |
de̱vaḥ | bhaga̍ḥ | sa̱vi̱tā | rā̱yaḥ | aṁśa̍ḥ | indra̍ḥ | vṛ̱trasya̍ | sa̱m-jita̍ḥ | dhanā̍nām |
ṛ̱bhu̱kṣāḥ | vāja̍ḥ | u̱ta | vā̱ | pura̍m-dhiḥ | ava̍ntu | na̱ḥ | a̱mṛtā̍saḥ | tu̱rāsa̍ḥ |
ma̱rutva̍taḥ | apra̍ti-itasya | ji̱ṣṇoḥ | ajū̍ryataḥ | pra | bra̱vā̱ma̱ | kṛ̱tāni̍ |
na | te̱ | pūrve̍ | ma̱gha̱-va̱n | na | apa̍rāsaḥ | na | vī̱rya̍m | nūta̍naḥ | kaḥ | ca̱na | ā̱pa̱ |
upa̍ | stu̱hi̱ | pra̱tha̱mam | ra̱tna̱-dheya̍m | bṛha̱spati̍m | sa̱ni̱tāra̍m | dhanā̍nām |
yaḥ | śaṁsa̍te | stu̱va̱te | śam-bha̍viṣṭhaḥ | pu̱ru̱-vasu̍ḥ | ā̱-gama̍t | johu̍vānam |
tava̍ | ū̱ti-bhi̍ḥ | saca̍mānāḥ | ari̍ṣṭāḥ | bṛha̍spate | ma̱gha-vā̍naḥ | su̱-vīrā̍ḥ |
ye | a̱śva̱-dāḥ | u̱ta | vā̱ | santi̍ | go̱-dāḥ | ye | va̱stra̱-dāḥ | su̱-bhagā̍ḥ | teṣu̍ | rāya̍ḥ |
vi̱-sa̱rmāṇa̍m | kṛ̱ṇu̱hi̱ | vi̱ttam | e̱ṣā̱m | ye | bhu̱ñjate̍ | apṛ̍ṇantaḥ | na̱ḥ | u̱kthaiḥ |
apa̍-vratān | pra̱-sa̱ve | va̱vṛ̱dhā̱nān | bra̱hma̱-dviṣa̍ḥ | sūryā̍t | ya̱va̱ya̱sva̱ |
yaḥ | oha̍te | ra̱kṣasa̍ḥ | de̱va-vī̍tau | a̱ca̱krebhi̍ḥ | tam | ma̱ru̱ta̱ḥ | ni | yā̱ta̱ |
yaḥ | va̱ḥ | śamī̍m | śa̱śa̱mā̱nasya̍ | nindā̍t | tu̱cchyān | kāmā̍n | ka̱ra̱te̱ | si̱svi̱dā̱naḥ |
tam | ū̱m̐ iti̍ | stu̱hi̱ | yaḥ | su̱-i̱ṣuḥ | su̱-dhanvā̍ | yaḥ | viśva̍sya | kṣaya̍ti | bhe̱ṣa̱jasya̍ |
yakṣva̍ | ma̱he | sau̱ma̱na̱sāya̍ | ru̱dram | nama̍ḥ-bhiḥ | de̱vam | asu̍ram | du̱va̱sya̱ |
damū̍nasaḥ | a̱pasa̍ḥ | ye | su̱-hastā̍ḥ | vṛṣṇa̍ḥ | patnī̍ḥ | na̱dya̍ḥ | vi̱bhva̱-ta̱ṣṭāḥ |
sara̍svatī | bṛ̱ha̱t-di̱vā | u̱ta | rā̱kā | da̱śa̱syantī̍ḥ | va̱ri̱va̱sya̱ntu̱ | śu̱bhrāḥ |
pra | su | ma̱he | su̱-śa̱ra̱ṇāya̍ | me̱dhām | gira̍m | bha̱re̱ | navya̍sīm | jāya̍mānām |
yaḥ | ā̱ha̱nāḥ | du̱hi̱tuḥ | va̱kṣaṇā̍su | rū̱pā | mi̱nā̱naḥ | akṛ̍ṇot | i̱dam | na̱ḥ |
pra | su̱-stu̱tiḥ | sta̱naya̍ntam | ru̱vanta̍m | i̱ḻaḥ | pati̍m | ja̱ri̱ta̱ḥ | nū̱nam | a̱śyā̱ḥ |
yaḥ | a̱bdi̱-mān | u̱da̱ni̱-mān | iya̍rti | pra | vi̱-dyutā̍ | roda̍sī̱ iti̍ | u̱kṣamā̍ṇaḥ |
e̱ṣaḥ | stoma̍ḥ | māru̍tam | śardha̍ḥ | accha̍ | ru̱drasya̍ | sū̱nūn | yu̱va̱nyūn | ut | a̱śyā̱ḥ |
kāma̍ḥ | rā̱ye | ha̱va̱te̱ | mā̱ | sva̱sti | upa̍ | stu̱hi̱ | pṛṣa̍t-aśvān | a̱yāsa̍ḥ |
pra | e̱ṣaḥ | stoma̍ḥ | pṛ̱thi̱vīm | a̱ntari̍kṣam | vana̱spatī̍n | oṣa̍dhīḥ | rā̱ye | a̱śyā̱ḥ |
de̱vaḥ-de̍vaḥ | su̱-hava̍ḥ | bhū̱tu̱ | mahya̍m | mā | na̱ḥ | mā̱tā | pṛ̱thi̱vī | du̱ḥ-ma̱tau | dhā̱t |
u̱rau | de̱vā̱ḥ | a̱ni̱-bā̱dhe | syā̱ma̱ |
sam | a̱śvino̍ḥ | ava̍sā | nūta̍nena | ma̱ya̱ḥ-bhuvā̍ | su̱-pranī̍tī | ga̱me̱ma̱ |
ā | na̱ḥ | ra̱yim | va̱ha̱ta̱m | ā | u̱ta | vī̱rān | ā | viśvā̍ni | a̱mṛ̱tā̱ | saubha̍gāni |
ā | dhe̱nava̍ḥ | paya̍sā | tūrṇi̍-arthāḥ | ama̍rdhantīḥ | upa̍ | na̱ḥ | ya̱ntu̱ | madhvā̍ |
ma̱haḥ | rā̱ye | bṛ̱ha̱tīḥ | sa̱pta | vipra̍ḥ | ma̱ya̱ḥ-bhuva̍ḥ | ja̱ri̱tā | jo̱ha̱vī̱ti̱ |
ā | su̱-stu̱tī | nama̍sā | va̱rta̱yadhyai̍ | dyāvā̍ | vājā̍ya | pṛ̱thi̱vī iti̍ | amṛ̍dhre̱ iti̍ |
pi̱tā | mā̱tā | madhu̍-vacāḥ | su̱-hastā̍ | bhare̍-bhare | na̱ḥ | ya̱śasau̍ | a̱vi̱ṣṭā̱m |
adhva̍ryavaḥ | ca̱kṛ̱-vāṁsa̍ḥ | madhū̍ni | pra | vā̱yave̍ | bha̱ra̱ta̱ | cāru̍ | śu̱kram |
hotā̍-iva | na̱ḥ | pra̱tha̱maḥ | pā̱hi̱ | a̱sya | deva̍ | madhva̍ḥ | ra̱ri̱ma | te̱ | madā̍ya |
daśa̍ | kṣipa̍ḥ | yu̱ñja̱te̱ | bā̱hū iti̍ | adri̍m | soma̍sya | yā | śa̱mi̱tārā̍ | su̱-hastā̍ |
madhva̍ḥ | rasa̍m | su̱-gabha̍stiḥ | gi̱ri̱-sthām | cani̍ścadat | du̱du̱he̱ | śu̱kram | a̱ṁśuḥ |
asā̍vi | te̱ | ju̱ju̱ṣā̱ṇāya̍ | soma̍ḥ | kratve̍ | dakṣā̍ya | bṛ̱ha̱te | madā̍ya |
harī̱ iti̍ | rathe̍ | su̱-dhurā̍ | yoge̍ | a̱rvāk | indra̍ | pri̱yā | kṛ̱ṇu̱hi̱ | hū̱yamā̍naḥ |
ā | na̱ḥ | ma̱hīm | a̱rama̍tim | sa̱-joṣā̍ḥ | gnām | de̱vīm | nama̍sā | rā̱ta-ha̍vyām |
madho̍ḥ | madā̍ya | bṛ̱ha̱tīm | ṛ̱ta̱-jñām | ā | a̱gne̱ | va̱ha̱ | pa̱thi-bhi̍ḥ | de̱va̱-yānai̍ḥ |
a̱ñjanti̍ | yam | pra̱thaya̍ntaḥ | na | viprā̍ḥ | va̱pā-va̍ntam | na | a̱gninā̍ | tapa̍ntaḥ |
pi̱tuḥ | na | pu̱traḥ | u̱pasi̍ | preṣṭha̍ḥ | ā | gha̱rmaḥ | a̱gnim | ṛ̱taya̍n | a̱sā̱di̱ |
accha̍ | ma̱hī | bṛ̱ha̱tī | śam-ta̍mā | gīḥ | dū̱taḥ | na | ga̱ntu̱ | a̱śvinā̍ | hu̱vadhyai̍ |
ma̱ya̱ḥ-bhuvā̍ | sa̱-rathā̍ | ā | yā̱ta̱m | a̱rvāk | ga̱ntam | ni̱-dhim | dhura̍m | ā̱ṇiḥ | na | nābhi̍m |
pra | tavya̍saḥ | nama̍ḥ-uktim | tu̱rasya̍ | a̱ham | pū̱ṣṇaḥ | u̱ta | vā̱yoḥ | a̱di̱kṣi̱ |
yā | rādha̍sā | co̱di̱tārā̍ | ma̱tī̱nām | yā | vāja̍sya | dra̱vi̱ṇa̱ḥ-dau | u̱ta | tman |
ā | nāma̍-bhiḥ | ma̱ruta̍ḥ | va̱kṣi̱ | viśvā̍n | ā | rū̱pebhi̍ḥ | jā̱ta̱-ve̱da̱ḥ | hu̱vā̱naḥ |
ya̱jñam | gira̍ḥ | ja̱ri̱tuḥ | su̱-stu̱tim | ca̱ | viśve̍ | ga̱nta̱ | ma̱ru̱ta̱ḥ | viśve̍ | ū̱tī |
ā | na̱ḥ | di̱vaḥ | bṛ̱ha̱taḥ | parva̍tāt | ā | sara̍svatī | ya̱ja̱tā | ga̱ntu̱ | ya̱jñam |
hava̍m | de̱vī | ju̱ju̱ṣā̱ṇā | ghṛ̱tācī̍ | śa̱gmām | na̱ḥ | vāca̍m | u̱śa̱tī | śṛ̱ṇo̱tu̱ |
ā | ve̱dhasa̍m | nīla̍-pṛṣṭham | bṛ̱hanta̍m | bṛha̱spati̍m | sada̍ne | sā̱da̱ya̱dhva̱m |
sā̱dat-yo̍nim | dame̍ | ā | dī̱di̱-vāṁsa̍m | hira̍ṇya-varṇam | a̱ru̱ṣam | sa̱pe̱ma̱ |
ā | dha̱rṇa̱siḥ | bṛ̱hat-di̍vaḥ | rarā̍ṇaḥ | viśve̍bhiḥ | ga̱ntu̱ | oma̍-bhiḥ | hu̱vā̱naḥ |
gnāḥ | vasā̍naḥ | oṣa̍dhīḥ | amṛ̍dhraḥ | tri̱dhātu̍-śṛṅgaḥ | vṛ̱ṣa̱bhaḥ | va̱ya̱ḥ-dhāḥ |
mā̱tuḥ | pa̱de | pa̱ra̱me | śu̱kre | ā̱yoḥ | vi̱pa̱nyava̍ḥ | rā̱spi̱rāsa̍ḥ | a̱gma̱n |
su̱-śevya̍m | nama̍sā | rā̱ta-ha̍vyāḥ | śiśu̍m | mṛ̱ja̱nti̱ | ā̱yava̍ḥ | na | vā̱se |
bṛ̱hat | vaya̍ḥ | bṛ̱ha̱te | tubhya̍m | a̱gne̱ | dhi̱yā̱-jura̍ḥ | mi̱thu̱nāsa̍ḥ | sa̱ca̱nta̱ |
de̱vaḥ-de̍vaḥ | su̱-hava̍ḥ | bhū̱tu̱ | mahya̍m | mā | na̱ḥ | mā̱tā | pṛ̱thi̱vī | du̱ḥ-ma̱tau | dhā̱t |
u̱rau | de̱vā̱ḥ | a̱ni̱-bā̱dhe | syā̱ma̱ |
sam | a̱śvino̍ḥ | ava̍sā | nūta̍nena | ma̱ya̱ḥ-bhuvā̍ | su̱-pranī̍tī | ga̱me̱ma̱ |
ā | na̱ḥ | ra̱yim | va̱ha̱ta̱m | ā | u̱ta | vī̱rān | ā | viśvā̍ni | a̱mṛ̱tā̱ | saubha̍gāni |
tam | pra̱tna-thā̍ | pū̱rva-thā̍ | vi̱śva-thā̍ | i̱m-athā̍ | jye̱ṣṭha-tā̍tim | ba̱rhi̱-sada̍m | sva̱ḥ-vida̍m |
pra̱tī̱cī̱nam | vṛ̱jana̍m | do̱ha̱se̱ | gi̱rā | ā̱śum | jaya̍ntam | anu̍ | yāsu̍ | vardha̍se |
śri̱ye | su̱-dṛśī̍ḥ | upa̍rasya | yāḥ | sva̍ḥ | vi̱-roca̍mānaḥ | ka̱kubhā̍m | a̱co̱date̍ |
su̱-go̱pāḥ | a̱si̱ | na | dabhā̍ya | su̱kra̱to̱ iti̍ su-krato | pa̱raḥ | mā̱yābhi̍ḥ | ṛ̱te | ā̱sa̱ | nāma̍ | te̱ |
atya̍m | ha̱viḥ | sa̱ca̱te̱ | sat | ca̱ | dhātu̍ | ca̱ | ari̍ṣṭa-gātuḥ | saḥ | hotā̍ | sa̱ha̱ḥ-bhari̍ḥ |
pra̱-sarsrā̍ṇaḥ | anu̍ | ba̱rhiḥ | vṛṣā̍ | śiśu̍ḥ | madhye̍ | yuvā̍ | a̱jara̍ḥ | vi̱-sruhā̍ | hi̱taḥ |
pra | va̱ḥ | e̱te | su̱-yuja̍ḥ | yāma̍n | i̱ṣṭaye̍ | nīcī̍ḥ | a̱muṣmai̍ | ya̱mya̍ḥ | ṛ̱ta̱-vṛdha̍ḥ |
su̱yantu̍-bhiḥ | sa̱rva̱-śā̱saiḥ | a̱bhīśu̍-bhiḥ | krivi̍ḥ | nāmā̍ni | pra̱va̱ṇe | mu̱ṣā̱ya̱ti̱ |
sa̱m-jarbhu̍rāṇaḥ | taru̍-bhiḥ | su̱te̱-gṛbha̍m | va̱yā̱kina̍m | ci̱tta-ga̍rbhāsu | su̱-svaru̍ḥ |
dhā̱ra̱-vā̱keṣu̍ | ṛ̱ju̱-gā̱tha̱ | śo̱bha̱se̱ | vardha̍sva | patnī̍ḥ | a̱bhi | jī̱vaḥ | a̱dhva̱re |
yā̱dṛk | e̱va | dadṛ̍śe | tā̱dṛk | u̱cya̱te̱ | sam | chā̱yayā̍ | da̱dhi̱re̱ | si̱dhrayā̍ | a̱p-su | ā |
ma̱hīm | a̱smabhya̍m | u̱ru̱-sām | u̱ru | jraya̍ḥ | bṛ̱hat | su̱-vīra̍m | ana̍pa-cyutam | saha̍ḥ |
veti̍ | agru̍ḥ | jani̍-vān | vai | ati̍ | spṛdha̍ḥ | sa̱-ma̱rya̱tā | mana̍sā | sūrya̍ḥ | ka̱viḥ |
ghra̱ṁsam | rakṣa̍ntam | pari̍ | vi̱śvata̍ḥ | gaya̍m | a̱smāka̍m | śarma̍ | va̱na̱va̱t | sva-va̍suḥ |
jyāyā̍ṁsam | a̱sya | ya̱tuna̍sya | ke̱tunā̍ | ṛ̱ṣi̱-sva̱ram | ca̱ra̱ti̱ | yāsu̍ | nāma̍ | te̱ |
yā̱dṛśmi̍n | dhā̱yi̱ | tam | a̱pa̱syayā̍ | vi̱da̱t | yaḥ | ū̱m̐ iti̍ | sva̱yam | vaha̍te | saḥ | ara̍m | ka̱ra̱t |
sa̱mu̱dram | ā̱sā̱m | ava̍ | ta̱sthe̱ | a̱gri̱mā | na | ri̱ṣya̱ti̱ | sava̍nam | yasmi̍n | ā-ya̍tā |
atra̍ | na | hārdi̍ | kra̱va̱ṇasya̍ | re̱ja̱te̱ | yatra̍ | ma̱tiḥ | vi̱dyate̍ | pū̱ta̱-bandha̍nī |
saḥ | hi | kṣa̱trasya̍ | ma̱na̱sasya̍ | citti̍-bhiḥ | e̱va̱-va̱dasya̍ | ya̱ja̱tasya̍ | sadhre̍ḥ |
a̱va̱-tsā̱rasya̍ | spṛ̱ṇa̱vā̱ma̱ | raṇva̍-bhiḥ | śavi̍ṣṭham | vāja̍m | vi̱duṣā̍ | ci̱t | ardhya̍m |
śye̱naḥ | ā̱sā̱m | adi̍tiḥ | ka̱kṣya̍ḥ | mada̍ḥ | vi̱śva-vā̍rasya | ya̱ja̱tasya̍ | mā̱yina̍ḥ |
sam | a̱nyam-a̍nyam | a̱rtha̱ya̱nti̱ | eta̍ve | vi̱duḥ | vi̱-sāṇa̍m | pa̱ri̱-pāna̍m | anti̍ | te̱ |
sa̱dā̱-pṛ̱ṇaḥ | ya̱ja̱taḥ | vi | dviṣa̍ḥ | va̱dhī̱t | bā̱hu̱-vṛ̱ktaḥ | śru̱ta̱-vit | tarya̍ḥ | va̱ḥ | sacā̍ |
u̱bhā | saḥ | varā̍ | prati̍ | e̱ti̱ | bhāti̍ | ca̱ | yat | ī̱m | ga̱ṇam | bhaja̍te | su̱pra̱yāva̍-bhiḥ |
su̱ta̱m-bha̱raḥ | yaja̍mānasya | sat-pa̍tiḥ | viśvā̍sām | ūdha̍ḥ | saḥ | dhi̱yām | u̱t-añca̍naḥ |
bhara̍t | dhe̱nuḥ | rasa̍-vat | śi̱śri̱ye̱ | paya̍ḥ | a̱nu̱-bru̱vā̱ṇaḥ | adhi̍ | e̱ti̱ | na | sva̱pan |
yaḥ | jā̱gāra̍ | tam | ṛca̍ḥ | kā̱ma̱ya̱nte̱ | yaḥ | jā̱gāra̍ | tam | ū̱m̐ iti̍ | sāmā̍ni | ya̱nti̱ |
yaḥ | jā̱gāra̍ | tam | a̱yam | soma̍ḥ | ā̱ha̱ | tava̍ | a̱ham | a̱smi̱ | sa̱khye | ni-o̍kāḥ |
a̱gniḥ | jā̱gā̱ra̱ | tam | ṛca̍ḥ | kā̱ma̱ya̱nte̱ | a̱gniḥ | jā̱gā̱ra̱ | tam | ū̱m̐ iti̍ | sāmā̍ni | ya̱nti̱ |
a̱gniḥ | jā̱gā̱ra̱ | tam | a̱yam | soma̍ḥ | ā̱ha̱ | tava̍ | a̱ham | a̱smi̱ | sa̱khye | ni-o̍kāḥ |
vi̱dāḥ | di̱vaḥ | vi̱-syan | adri̍m | u̱kthaiḥ | ā̱-ya̱tyāḥ | u̱ṣasa̍ḥ | a̱rcina̍ḥ | gu̱ḥ |
apa̍ | a̱vṛ̱ta̱ | vra̱jinī̍ḥ | ut | sva̍ḥ | gā̱t | vi | dura̍ḥ | mānu̍ṣīḥ | de̱vaḥ | ā̱va̱rityā̍vaḥ |
vi | sūrya̍ḥ | a̱mati̍m | na | śriya̍m | sā̱t | ā | ū̱rvāt | gavā̍m | mā̱tā | jā̱na̱tī | gā̱t |
dhanva̍-arṇasaḥ | na̱dya̍ḥ | khāda̍ḥ-arṇāḥ | sthūṇā̍-iva | su-mi̍tā | dṛ̱ṁha̱ta̱ | dyauḥ |
a̱smai | u̱kthāya̍ | parva̍tasya | garbha̍ḥ | ma̱hīnā̍m | ja̱nuṣe̍ | pū̱rvyāya̍ |
vi | parva̍taḥ | jihī̍ta | sādha̍ta | dyauḥ | ā̱-vivā̍santaḥ | da̱sa̱ya̱nta̱ | bhūma̍ |
su̱-u̱ktebhi̍ḥ | va̱ḥ | vaca̍ḥ-bhiḥ | de̱va-ju̍ṣṭaiḥ | indrā̍ | nu | a̱gnī iti̍ | ava̍se | hu̱vadhyai̍ |
u̱kthebhi̍ḥ | hi | sma̱ | ka̱vaya̍ḥ | su̱-ya̱jñāḥ | ā̱-vivā̍santaḥ | ma̱ruta̍ḥ | yaja̍nti |
eto̱ iti̍ | nu | a̱dya | su̱-dhya̍ḥ | bhavā̍ma | pra | du̱cchunā̍ḥ | mi̱na̱vā̱ma̱ | varī̍yaḥ |
ā̱re | dveṣā̍ṁsi | sa̱nu̱taḥ | da̱dhā̱ma̱ | ayā̍ma | prāñca̍ḥ | yaja̍mānam | accha̍ |
ā | i̱ta̱ | dhiya̍m | kṛ̱ṇavā̍ma | sa̱khā̱ya̱ḥ | apa̍ | yā | mā̱tā | ṛ̱ṇu̱ta | vra̱jam | goḥ |
yayā̍ | manu̍ḥ | vi̱śi̱-śi̱pram | ji̱gāya̍ | yayā̍ | va̱ṇik | va̱ṅkuḥ | āpa̍ | purī̍ṣam |
anū̍not | atra̍ | hasta̍-yataḥ | adri̍ḥ | ārca̍n | yena̍ | daśa̍ | mā̱saḥ | nava̍-gvāḥ |
ṛ̱tam | ya̱tī | sa̱ramā̍ | gāḥ | a̱vi̱nda̱t | viśvā̍ni | sa̱tyā | aṅgi̍rāḥ | ca̱kā̱ra̱ |
viśve̍ | a̱syāḥ | vi̱-uṣi̍ | māhi̍nāyāḥ | sam | yat | gobhi̍ḥ | aṅgi̍rasaḥ | nava̍nta |
utsa̍ḥ | ā̱sā̱m | pa̱ra̱me | sa̱dha-sthe̍ | ṛ̱tasya̍ | pa̱thā | sa̱ramā̍ | vi̱da̱t | gāḥ |
ā | sūrya̍ḥ | yā̱tu̱ | sa̱pta-a̍śvaḥ | kṣetra̍m | yat | a̱sya̱ | u̱rvi̱yā | dī̱rgha̱-yā̱the |
ra̱ghuḥ | śye̱naḥ | pa̱ta̱ya̱t | andha̍ḥ | accha̍ | yuvā̍ | ka̱viḥ | dī̱da̱ya̱t | goṣu̍ | gaccha̍n |
ā | sūrya̍ḥ | a̱ru̱ha̱t | śu̱kram | arṇa̍ḥ | ayu̍kta | yat | ha̱rita̍ḥ | vī̱ta-pṛ̍ṣṭhāḥ |
u̱dnā | na | nāva̍m | a̱na̱ya̱nta̱ | dhīrā̍ḥ | ā̱-śṛ̱ṇva̱tīḥ | āpa̍ḥ | a̱rvāk | a̱ti̱ṣṭha̱n |
dhiya̍m | va̱ḥ | a̱p-su | da̱dhi̱ṣe̱ | sva̱ḥ-sām | yayā̍ | ata̍ran | daśa̍ | mā̱saḥ | nava̍-gvāḥ |
a̱yā | dhi̱yā | syā̱ma̱ | de̱va-go̍pāḥ | a̱yā | dhi̱yā | tu̱tu̱ryā̱ma̱ | ati̍ | aṁha̍ḥ |
haya̍ḥ | na | vi̱dvān | a̱yu̱ji̱ | sva̱yam | dhu̱ri | tām | va̱hā̱mi̱ | pra̱-tara̍ṇīm | a̱va̱syuva̍m |
na | a̱syā̱ḥ | va̱śmi̱ | vi̱-muca̍m | na | ā̱-vṛta̍m | puna̍ḥ | vi̱dvān | pa̱thaḥ | pu̱ra̱ḥ-e̱tā | ṛ̱ju | ne̱ṣa̱ti̱ |
agne̍ | indra̍ | varu̍ṇa | mitra̍ | devā̍ḥ | śardha̍ḥ | pra | ya̱nta̱ | māru̍ta | u̱ta | vi̱ṣṇo̱ iti̍ |
u̱bhā | nāsa̍tyā | ru̱draḥ | adha̍ | gnāḥ | pū̱ṣā | bhaga̍ḥ | sara̍svatī | ju̱ṣa̱nta̱ |
i̱ndrā̱gnī iti̍ | mi̱trāvaru̍ṇā | adi̍tim | sva1̱̍riti̱ sva̍ḥ | pṛ̱thi̱vīm | dyām | ma̱ruta̍ḥ | parva̍tān | a̱paḥ |
hu̱ve | viṣṇu̍m | pū̱ṣaṇa̍m | brahma̍ṇaḥ | pati̍m | bhaga̍m | nu | śaṁsa̍m | sa̱vi̱tāra̍m | ū̱taye̍ |
u̱ta | na̱ḥ | viṣṇu̍ḥ | u̱ta | vāta̍ḥ | a̱sridha̍ḥ | dra̱vi̱ṇa̱ḥ-dāḥ | u̱ta | soma̍ḥ | maya̍ḥ | ka̱ra̱t |
u̱ta | ṛ̱bhava̍ḥ | u̱ta | rā̱ye | na̱ḥ | a̱śvinā̍ | u̱ta | tvaṣṭā̍ | u̱ta | vi-bhvā̍ | anu̍ | ma̱ṁsa̱te̱ |
u̱ta | tyat | na̱ḥ | māru̍tam | śardha̍ḥ | ā | ga̱ma̱t | di̱vi̱-kṣa̱yam | ya̱ja̱tam | ba̱rhiḥ | ā̱-sade̍ |
bṛha̱spati̍ḥ | śarma̍ | pū̱ṣā | u̱ta | na̱ḥ | ya̱ma̱t | va̱rū̱thya̍m | varu̍ṇaḥ | mi̱traḥ | a̱rya̱mā |
u̱ta | tye | na̱ḥ | parva̍tāsaḥ | su̱-śa̱staya̍ḥ | su̱-dī̱taya̍ḥ | na̱dya̍ḥ | trāma̍ṇe | bhu̱va̱n |
bhaga̍ḥ | vi̱-bha̱ktā | śava̍sā | ava̍sā | ā | ga̱ma̱t | u̱ru̱-vyacā̍ḥ | adi̍tiḥ | śro̱tu̱ | me̱ | hava̍m |
de̱vānā̍m | patnī̍ḥ | u̱śa̱tīḥ | a̱va̱ntu̱ | na̱ḥ | pra | a̱va̱ntu̱ | na̱ḥ | tu̱jaye̍ | vāja̍-sātaye |
yāḥ | pārthi̍vāsaḥ | yāḥ | a̱pām | api̍ | vra̱te | tāḥ | na̱ḥ | de̱vī̱ḥ | su̱-ha̱vā̱ḥ | śarma̍ | ya̱ccha̱ta̱ |
u̱ta | gnāḥ | vya̱ntu̱ | de̱va-pa̍tnīḥ | i̱ndrā̱ṇī | a̱gnāyī̍ | a̱śvinī̍ | rāṭ |
ā | roda̍sī̱ iti̍ | va̱ru̱ṇā̱nī | śṛ̱ṇo̱tu̱ | vyantu̍ | de̱vīḥ | yaḥ | ṛ̱tuḥ | janī̍nām |
pra̱-yu̱ñja̱tī | di̱vaḥ | e̱ti̱ | bru̱vā̱ṇā | ma̱hī | mā̱tā | du̱hi̱tuḥ | bo̱dhaya̍ntī |
ā̱-vivā̍santī | yu̱va̱tiḥ | ma̱nī̱ṣā | pi̱tṛ-bhya̍ḥ | ā | sada̍ne | johu̍vānā |
a̱ji̱rāsa̍ḥ | tat-a̍paḥ | īya̍mānāḥ | ā̱ta̱sthi̱-vāṁsa̍ḥ | a̱mṛta̍sya | nābhi̍m |
a̱na̱ntāsa̍ḥ | u̱rava̍ḥ | vi̱śvata̍ḥ | sī̱m | pari̍ | dyāvā̍pṛthi̱vī iti̍ | ya̱nti̱ | panthā̍ḥ |
u̱kṣā | sa̱mu̱draḥ | a̱ru̱ṣaḥ | su̱-pa̱rṇaḥ | pūrva̍sya | yoni̍m | pi̱tuḥ | ā | vi̱ve̱śa̱ |
madhye̍ | di̱vaḥ | ni-hi̍taḥ | pṛśni̍ḥ | aśmā̍ | vi | ca̱kra̱me̱ | raja̍saḥ | pā̱ti̱ | antau̍ |
ca̱tvāra̍ḥ | ī̱m | bi̱bhra̱ti̱ | kṣe̱ma̱-yanta̍ḥ | daśa̍ | garbha̍m | ca̱rase̍ | dhā̱pa̱ya̱nte̱ |
tri̱-dhāta̍vaḥ | pa̱ra̱māḥ | a̱sya̱ | gāva̍ḥ | di̱vaḥ | ca̱ra̱nti̱ | pari̍ | sa̱dyaḥ | antā̍n |
i̱dam | vapu̍ḥ | ni̱-vaca̍nam | ja̱nā̱sa̱ḥ | cara̍nti | yat | na̱dya̍ḥ | ta̱sthuḥ | āpa̍ḥ |
dve iti̍ | yat | ī̱m | bi̱bhṛ̱taḥ | mā̱tuḥ | a̱nye iti̍ | i̱ha-i̍ha | jā̱te iti̍ | ya̱myā̍ | saba̍ndhū̱ iti̱ sa-ba̍ndhū |
vi | ta̱nva̱te̱ | dhiya̍ḥ | a̱smai̱ | apā̍ṁsi | vastrā̍ | pu̱trāya̍ | mā̱tara̍ḥ | va̱ya̱nti̱ |
u̱pa̱-pra̱kṣe | vṛṣa̍ṇaḥ | moda̍mānāḥ | di̱vaḥ | pa̱thā | va̱dhva̍ḥ | ya̱nti̱ | accha̍ |
tat | a̱stu̱ | mi̱trā̱va̱ru̱ṇā̱ | tat | a̱gne̱ | śam | yoḥ | a̱smabhya̍m | i̱dam | a̱stu̱ | śa̱stam |
a̱śī̱mahi̍ | gā̱dham | u̱ta | pra̱ti̱-sthām | nama̍ḥ | di̱ve | bṛ̱ha̱te | sada̍nāya |
kat | ū̱m̐ iti̍ | pri̱yāya̍ | dhāmne̍ | ma̱nā̱ma̱he̱ | sva-kṣa̍trāya | sva-ya̍śase | ma̱he | va̱yam |
ā̱-me̱nyasya̍ | raja̍saḥ | yat | a̱bhre | ā | a̱paḥ | vṛ̱ṇā̱nā | vi̱-ta̱noti̍ | mā̱yinī̍ |
tāḥ | a̱tna̱ta̱ | va̱yuna̍m | vī̱ra-va̍kṣaṇam | sa̱mā̱nyā | vṛ̱tayā̍ | viśva̍m | ā | raja̍ḥ |
apo̱ iti̍ | apā̍cīḥ | apa̍rāḥ | apa̍ | ī̱ja̱te̱ | pra | pūrvā̍bhiḥ | ti̱ra̱te̱ | de̱va̱-yuḥ | jana̍ḥ |
ā | grāva̍-bhiḥ | a̱ha̱nye̍bhiḥ | a̱ktu-bhi̍ḥ | vari̍ṣṭham | vajra̍m | ā | ji̱gha̱rti̱ | mā̱yini̍ |
śa̱tam | vā̱ | yasya̍ | pra̱-cara̍n | sve | dame̍ | sa̱m-va̱rtaya̍ntaḥ | vi | ca̱ | va̱rta̱ya̱n | ahā̍ |
tām | a̱sya̱ | rī̱tim | pa̱ra̱śoḥ-i̍va | prati̍ | anī̍kam | a̱khya̱m | bhu̱je | a̱sya̱ | varpa̍saḥ |
sacā̍ | yadi̍ | pi̱tu̱manta̍m-iva | kṣaya̍m | ratna̍m | dadhā̍ti | bhara̍-hūtaye | vi̱śe |
saḥ | ji̱hvayā̍ | catu̍ḥ-anīkaḥ | ṛ̱ñja̱te̱ | cāru̍ | vasā̍naḥ | varu̍ṇaḥ | yata̍n | a̱rim |
na | tasya̍ | vi̱dma̱ | pu̱ru̱ṣa̱tvatā̍ | va̱yam | yata̍ḥ | bhaga̍ḥ | sa̱vi̱tā | dāti̍ | vārya̍m |
de̱vam | va̱ḥ | a̱dya | sa̱vi̱tāra̍m | ā | ī̱ṣe̱ | bhaga̍m | ca̱ | ratna̍m | vi̱-bhaja̍ntam | ā̱yoḥ |
ā | vā̱m | na̱rā̱ | pu̱ru̱-bhu̱jā̱ | va̱vṛ̱tyā̱m | di̱ve-di̍ve | ci̱t | a̱śvi̱nā̱ | sa̱khi̱-yan |
prati̍ | pra̱-yāna̍m | asu̍rasya | vi̱dvān | su̱-u̱ktaiḥ | de̱vam | sa̱vi̱tāra̍m | du̱va̱sya̱ |
upa̍ | bru̱vī̱ta̱ | nama̍sā | vi̱-jā̱nan | jyeṣṭha̍m | ca̱ | ratna̍m | vi̱-bhaja̍ntam | ā̱yoḥ |
a̱da̱tra̱-yā | da̱ya̱te̱ | vāryā̍ṇi | pū̱ṣā | bhaga̍ḥ | adi̍tiḥ | vaste̍ | u̱sraḥ |
indra̍ḥ | viṣṇu̍ḥ | varu̍ṇaḥ | mi̱traḥ | a̱gniḥ | ahā̍ni | bha̱drā | ja̱na̱ya̱nta̱ | da̱smāḥ |
tat | na̱ḥ | a̱na̱rvā | sa̱vi̱tā | varū̍tham | tat | sindha̍vaḥ | i̱ṣaya̍ntaḥ | anu̍ | gma̱n |
upa̍ | yat | voce̍ | a̱dhva̱rasya̍ | hotā̍ | rā̱yaḥ | syā̱ma̱ | pata̍yaḥ | vāja̍-ratnāḥ |
pra | ye | vasu̍-bhyaḥ | īva̍t | ā | nama̍ḥ | duḥ | ye | mi̱tre | varu̍ṇe | sū̱kta-vā̍caḥ |
ava̍ | e̱tu̱ | abhva̍m | kṛ̱ṇu̱ta | varī̍yaḥ | di̱vaḥpṛ̍thi̱vyoḥ | ava̍sā | ma̱de̱ma̱ |
viśva̍ḥ | de̱vasya̍ | ne̱tuḥ | marta̍ḥ | vu̱rī̱ta̱ | sa̱khyam |
viśva̍ḥ | rā̱ye | i̱ṣu̱dhya̱ti̱ | dyu̱mnam | vṛ̱ṇī̱ta̱ | pu̱ṣyase̍ |
te | te̱ | de̱va̱ | ne̱ta̱ḥ | ye | ca̱ | i̱mān | a̱nu̱-śase̍ |
te | rā̱yā | te | hi | ā̱-pṛce̍ | sace̍mahi | sa̱ca̱thyai̍ḥ |
ata̍ḥ | na̱ḥ | ā | nṝn | ati̍thīn | ata̍ḥ | patnī̍ḥ | da̱śa̱sya̱ta̱ |
ā̱re | viśva̍m | pa̱the̱-sthām | dvi̱ṣaḥ | yu̱yo̱tu̱ | yuyu̍viḥ |
yatra̍ | vahni̍ḥ | a̱bhi-hi̍taḥ | du̱drava̍t | droṇya̍ḥ | pa̱śuḥ |
nṛ̱-manā̍ḥ | vī̱ra-pa̍styaḥ | arṇā̍ | dhīrā̍-iva | sani̍tā |
e̱ṣaḥ | te̱ | de̱va̱ | ne̱ta̱riti̍ | ratha̱ḥpati̍ḥ | śam | ra̱yiḥ |
śam | rā̱ye | śam | sva̱staye̍ | i̱ṣa̱ḥ-stuta̍ḥ | ma̱nā̱ma̱he̱ | de̱va̱-stuta̍ḥ | ma̱nā̱ma̱he̱ |
agne̍ | su̱tasya̍ | pī̱taye̍ | viśvai̍ḥ | ūme̍bhiḥ | ā | ga̱hi̱ |
de̱vebhi̍ḥ | ha̱vya-dā̍taye |
ṛta̍-dhītayaḥ | ā | ga̱ta̱ | satya̍-dharmāṇaḥ | a̱dhva̱ram |
a̱gneḥ | pi̱ba̱ta̱ | ji̱hvayā̍ |
vipre̍bhiḥ | vi̱pra̱ | sa̱ntya̱ | prā̱ta̱ryāva̍-bhiḥ | ā | ga̱hi̱ |
de̱vebhi̍ḥ | soma̍-pītaye |
a̱yam | soma̍ḥ | ca̱mū iti̍ | su̱taḥ | ama̍tre | pari̍ | si̱cya̱te̱ |
pri̱yaḥ | indrā̍ya | vā̱yave̍ |
vāyo̱ iti̍ | ā | yā̱hi̱ | vī̱taye̍ | ju̱ṣā̱ṇaḥ | ha̱vya-dā̍taye |
piba̍ | su̱tasya̍ | andha̍saḥ | a̱bhi | praya̍ḥ |
indra̍ḥ | ca̱ | vā̱yo̱ iti̍ | e̱ṣā̱m | su̱tānā̍m | pī̱tim | a̱rha̱tha̱ḥ |
tān | ju̱ṣe̱thā̱m | a̱re̱pasau̍ | a̱bhi | praya̍ḥ |
su̱tāḥ | indrā̍ya | vā̱yave̍ | somā̍saḥ | dadhi̍-āśiraḥ |
ni̱mnam | na | ya̱nti̱ | sindha̍vaḥ | a̱bhi | praya̍ḥ |
sa̱-jūḥ | viśve̍bhiḥ | de̱vebhi̍ḥ | a̱śvi-bhyā̍m | u̱ṣasā̍ | sa̱-jūḥ |
ā | yā̱hi̱ | a̱gne̱ | a̱tri̱-vat | su̱te | raṇa̱ |
sa̱-jūḥ | mi̱trāvaru̍ṇābhyām | sa̱-jūḥ | some̍na | viṣṇu̍nā |
ā | yā̱hi̱ | a̱gne̱ | a̱tri̱-vat | su̱te | raṇa̱ |
sa̱-jūḥ | ā̱di̱tyaiḥ | vasu̍-bhiḥ | sa̱-jūḥ | indre̍ṇa | vā̱yunā̍ |
ā | yā̱hi̱ | a̱gne̱ | a̱tri̱-vat | su̱te | raṇa̱ |
sva̱sti | na̱ḥ | mi̱mī̱tā̱m | a̱śvinā̍ | bhaga̍ḥ | sva̱sti | de̱vī | adi̍tiḥ | a̱na̱rvaṇa̍ḥ |
sva̱sti | pū̱ṣā | asu̍raḥ | da̱dhā̱tu̱ | na̱ḥ | sva̱sti | dyāvā̍pṛthi̱vī iti̍ | su̱-ce̱tunā̍ |
sva̱staye̍ | vā̱yum | upa̍ | bra̱vā̱ma̱hai̱ | soma̍m | sva̱sti | bhuva̍nasya | yaḥ | pati̍ḥ |
bṛha̱spati̍m | sarva̍-gaṇam | sva̱staye̍ | sva̱staye̍ | ā̱di̱tyāsa̍ḥ | bha̱va̱ntu̱ | na̱ḥ |
viśve̍ | de̱vāḥ | na̱ḥ | a̱dya | sva̱staye̍ | vai̱śvā̱na̱raḥ | vasu̍ḥ | a̱gniḥ | sva̱staye̍ |
de̱vāḥ | a̱va̱ntu̱ | ṛ̱bhava̍ḥ | sva̱staye̍ | sva̱sti | na̱ḥ | ru̱draḥ | pā̱tu̱ | aṁha̍saḥ |
sva̱sti | mi̱trā̱va̱ru̱ṇā̱ | sva̱sti | pa̱thye̱ | re̱va̱ti̱ |
sva̱sti | na̱ḥ | indra̍ḥ | ca̱ | a̱gniḥ | ca̱ | sva̱sti | na̱ḥ | a̱di̱te̱ | kṛ̱dhi̱ |
sva̱sti | panthā̍m | anu̍ | ca̱re̱ma̱ | sū̱ryā̱ca̱ndra̱masau̍-iva |
puna̍ḥ | dada̍tā | aghna̍tā | jā̱na̱tā | sam | ga̱me̱ma̱hi̱ |
pra | śyā̱va̱-a̱śva̱ | dhṛ̱ṣṇu̱-yā | arca̍ | ma̱rut-bhi̍ḥ | ṛkva̍-bhiḥ |
ye | a̱dro̱gham | a̱nu̱-sva̱dham | śrava̍ḥ | mada̍nti | ya̱jñiyā̍ḥ |
te | hi | sthi̱rasya̍ | śava̍saḥ | sakhā̍yaḥ | santi̍ | dhṛ̱ṣṇu̱-yā |
te | yāma̍n | ā | dhṛ̱ṣa̱t-vina̍ḥ | tmanā̍ | pā̱nti̱ | śaśva̍taḥ |
te | spa̱ndrāsa̍ḥ | na | u̱kṣaṇa̍ḥ | ati̍ | ska̱nda̱nti̱ | śarva̍rīḥ |
ma̱rutā̍m | adha̍ | maha̍ḥ | di̱vi | kṣa̱mā | ca̱ | ma̱nma̱he̱ |
ma̱rut-su̍ | va̱ḥ | da̱dhī̱ma̱hi̱ | stoma̍m | ya̱jñam | ca̱ | dhṛ̱ṣṇu̱-yā |
viśve̍ | ye | mānu̍ṣā | yu̱gā | pānti̍ | martya̍m | ri̱ṣaḥ |
arha̍ntaḥ | ye | su̱-dāna̍vaḥ | nara̍ḥ | asā̍mi-śavasaḥ |
pra | ya̱jñam | ya̱jñiye̍bhyaḥ | di̱vaḥ | a̱rca̱ | ma̱rut-bhya̍ḥ |
ā | ru̱kmaiḥ | ā | yu̱dhā | nara̍ḥ | ṛ̱ṣvāḥ | ṛ̱ṣṭīḥ | a̱sṛ̱kṣa̱ta̱ |
anu̍ | e̱nā̱n | aha̍ | vi̱-dyuta̍ḥ | ma̱ruta̍ḥ | jajjha̍tīḥ-iva | bhā̱nuḥ | a̱rta̱ | tmanā̍ | di̱vaḥ |
ye | va̱vṛ̱dhanta̍ | pārthi̍vāḥ | ye | u̱rau | a̱ntari̍kṣe | ā |
vṛ̱jane̍ | vā̱ | na̱dīnā̍m | sa̱dha-sthe̍ | vā̱ | ma̱haḥ | di̱vaḥ |
śardha̍ḥ | māru̍tam | ut | śa̱ṁsa̱ | sa̱tya-śa̍vasam | ṛbhva̍sam |
u̱ta | sma̱ | te | śu̱bhe | nara̍ḥ | pra | spa̱ndrāḥ | yu̱ja̱ta̱ | tmanā̍ |
u̱ta | sma̱ | te | paru̍ṣṇyām | ūrṇā̍ḥ | va̱sa̱ta̱ | śu̱ndhyava̍ḥ |
u̱ta | pa̱vyā | rathā̍nām | adri̍m | bhi̱nda̱nti̱ | oja̍sā |
āpa̍thayaḥ | vi-pa̍thayaḥ | anta̍ḥ-pathāḥ | anu̍-pathāḥ |
e̱tebhi̍ḥ | mahya̍m | nāma̍-bhiḥ | ya̱jñam | vi̱-stā̱raḥ | o̱ha̱te̱ |
adha̍ | nara̍ḥ | ni | o̱ha̱te̱ | adha̍ | ni̱-yuta̍ḥ | o̱ha̱te̱ |
adha̍ | pārā̍vatāḥ | iti̍ | ci̱trā | rū̱pāṇi̍ | darśyā̍ |
cha̱nda̱ḥ-stubha̍ḥ | ku̱bha̱nyava̍ḥ | utsa̍m | ā | kī̱riṇa̍ḥ | nṛ̱tu̱ḥ |
te | me̱ | ke | ci̱t | na | tā̱yava̍ḥ | ūmā̍ḥ | ā̱sa̱n | dṛ̱śi | tvi̱ṣe |
ye | ṛ̱ṣvāḥ | ṛ̱ṣṭi-vi̍dyutaḥ | ka̱vaya̍ḥ | santi̍ | ve̱dhasa̍ḥ |
tam | ṛ̱ṣe̱ | māru̍tam | ga̱ṇam | na̱ma̱sya | ra̱maya̍ | gi̱rā |
accha̍ | ṛ̱ṣe̱ | māru̍tam | ga̱ṇam | dā̱nā | mi̱tram | na | yo̱ṣaṇā̍ |
di̱vaḥ | vā̱ | dhṛ̱ṣṇa̱va̱ḥ | oja̍sā | stu̱tāḥ | dhī̱bhiḥ | i̱ṣa̱ṇya̱ta̱ |
nu | ma̱nvā̱naḥ | e̱ṣā̱m | de̱vān | accha̍ | na | va̱kṣaṇā̍ |
dā̱nā | sa̱ce̱ta̱ | sū̱ri-bhi̍ḥ | yāma̍-śrutebhiḥ | a̱ñji-bhi̍ḥ |
pra | ye | me̱ | ba̱ndhu̱-e̱ṣe | gām | voca̍nta | sū̱raya̍ḥ | pṛśni̍m | vo̱ca̱nta̱ | mā̱tara̍m |
adha̍ | pi̱tara̍m | i̱ṣmiṇa̍m | ru̱dram | vo̱ca̱nta̱ | śikva̍saḥ |
sa̱pta | me̱ | sa̱pta | śā̱kina̍ḥ | eka̍m-ekā | śa̱tā | da̱du̱ḥ |
ya̱munā̍yām | adhi̍ | śru̱tam | ut | rādha̍ḥ | gavya̍m | mṛ̱je̱ | ni | rādha̍ḥ | aśvya̍m | mṛ̱je̱ |
kaḥ | ve̱da̱ | jāna̍m | e̱ṣā̱m | kaḥ | vā̱ | pu̱rā | su̱mneṣu̍ | ā̱sa̱ | ma̱rutā̍m |
yat | yu̱yu̱jre | ki̱lā̱sya̍ḥ |
ā | e̱tān | rathe̍ṣu | ta̱sthuṣa̍ḥ | kaḥ | śu̱śrā̱va̱ | ka̱thā | ya̱yu̱ḥ |
kasmai̍ | sa̱sru̱ḥ | su̱-dāse̍ | anu̍ | ā̱paya̍ḥ | iḻā̍bhiḥ | vṛ̱ṣṭaya̍ḥ | sa̱ha |
te | me̱ | ā̱hu̱ḥ | ye | ā̱-ya̱yuḥ | upa̍ | dyu-bhi̍ḥ | vi-bhi̍ḥ | made̍ |
nara̍ḥ | maryā̍ḥ | a̱re̱pasa̍ḥ | i̱mān | paśya̍n | iti̍ | stu̱hi̱ |
ye | a̱ñjiṣu̍ | ye | vāśī̍ṣu | sva-bhā̍navaḥ | sra̱kṣu | ru̱kmeṣu̍ | khā̱diṣu̍ |
śrā̱yāḥ | rathe̍ṣu | dhanva̍-su |
yu̱ṣmāka̍m | sma̱ | rathā̍n | anu̍ | mu̱de | da̱dhe̱ | ma̱ru̱ta̱ḥ | jī̱ra̱-dā̱na̱va̱ḥ |
vṛ̱ṣṭī | dyāva̍ḥ | ya̱tīḥ-i̍va |
ā | yam | nara̍ḥ | su̱-dāna̍vaḥ | da̱dā̱śuṣe̍ | di̱vaḥ | kośa̍m | acu̍cyavuḥ |
vi | pa̱rjanya̍m | sṛ̱ja̱nti̱ | roda̍sī̱ iti̍ | anu̍ | dhanva̍nā | ya̱nti̱ | vṛ̱ṣṭaya̍ḥ |
ta̱tṛ̱dā̱nāḥ | sindha̍vaḥ | kṣoda̍sā | raja̍ḥ | pra | sa̱sru̱ḥ | dhe̱nava̍ḥ | ya̱thā̱ |
sya̱nnāḥ | aśvā̍ḥ-iva | adhva̍naḥ | vi̱-moca̍ne | vi | yat | varta̍nte | e̱nya̍ḥ |
ā | yā̱ta̱ | ma̱ru̱ta̱ḥ | di̱vaḥ | ā | a̱ntari̍kṣāt | a̱māt | u̱ta |
mā | ava̍ | sthā̱ta̱ | pa̱rā̱-vata̍ḥ |
mā | va̱ḥ | ra̱sā | ani̍tabhā | kubhā̍ | krumu̍ḥ | mā | va̱ḥ | sindhu̍ḥ | ni | rī̱ra̱ma̱t |
mā | va̱ḥ | pari̍ | sthā̱t | sa̱rayu̍ḥ | pu̱rī̱ṣiṇī̍ | a̱sme iti̍ | it | su̱mnam | a̱stu̱ | va̱ḥ |
tam | va̱ḥ | śardha̍m | rathā̍nām | tve̱ṣam | ga̱ṇam | māru̍tam | navya̍sīnām |
anu̍ | pra | ya̱nti̱ | vṛ̱ṣṭaya̍ḥ |
śardha̍m-śardham | va̱ḥ | e̱ṣā̱m | vrāta̍m-vrātam | ga̱ṇam-ga̍ṇam | su̱śa̱sti-bhi̍ḥ |
anu̍ | krā̱me̱ma̱ | dhī̱ti-bhi̍ḥ |
kasmai̍ | a̱dya | su-jā̍tāya | rā̱ta-ha̍vyāya | pra | ya̱yu̱ḥ |
e̱nā | yāme̍na | ma̱ruta̍ḥ |
yena̍ | to̱kāya̍ | tana̍yāya | dhā̱nya̍m | bīja̍m | vaha̍dhve | akṣi̍tam |
a̱smabhya̍m | tat | dha̱tta̱na̱ | yat | va̱ḥ | īma̍he | rādha̍ḥ | vi̱śva-ā̍yu | saubha̍gam |
ati̍ | i̱yā̱ma̱ | ni̱daḥ | ti̱raḥ | sva̱sti-bhi̍ḥ | hi̱tvā | a̱va̱dyam | arā̍tīḥ |
vṛ̱ṣṭvī | sam | yoḥ | āpa̍ḥ | u̱sri | bhe̱ṣa̱jam | syāma̍ | ma̱ru̱ta̱ḥ | sa̱ha |
su̱-de̱vaḥ | sa̱ma̱ha̱ | a̱sa̱ti̱ | su̱-vīra̍ḥ | na̱ra̱ḥ | ma̱ru̱ta̱ḥ | saḥ | martya̍ḥ |
yam | trāya̍dhve | syāma̍ | te |
stu̱hi | bho̱jān | stu̱va̱taḥ | a̱sya̱ | yāma̍ni | raṇa̍n | gāva̍ḥ | na | yava̍se |
ya̱taḥ | pūrvā̍n-iva | sakhī̍n | anu̍ | hva̱ya̱ | gi̱rā | gṛ̱ṇī̱hi̱ | kā̱mina̍ḥ |
pra | śardhā̍ya | māru̍tāya | sva-bhā̍nave | i̱mām | vāca̍m | a̱na̱ja̱ | pa̱rva̱ta̱-cyute̍ |
gha̱rma̱-stubhe̍ | di̱vaḥ | ā | pṛ̱ṣṭha̱-yajva̍ne | dyu̱mna-śra̍vase | mahi̍ | nṛ̱mṇam | a̱rca̱ta̱ |
pra | va̱ḥ | ma̱ru̱ta̱ḥ | ta̱vi̱ṣāḥ | u̱da̱nyava̍ḥ | va̱ya̱ḥ-vṛdha̍ḥ | a̱śva̱-yuja̍ḥ | pari̍-jrayaḥ |
sam | vi̱-dyutā̍ | dadha̍ti | vāśa̍ti | tri̱taḥ | svara̍nti | āpa̍ḥ | a̱vanā̍ | pari̍-jrayaḥ |
vi̱dyut-ma̍hasaḥ | nara̍ḥ | aśma̍-didyavaḥ | vāta̍-tviṣaḥ | ma̱ruta̍ḥ | pa̱rva̱ta̱-cyuta̍ḥ |
a̱bda̱-yā | ci̱t | muhu̍ḥ | ā | hrā̱du̱ni̱-vṛta̍ḥ | sta̱naya̍t-amāḥ | ra̱bha̱sāḥ | ut-o̍jasaḥ |
vi | a̱ktūn | ru̱drā̱ḥ | vi | ahā̍ni | śi̱kva̱sa̱ḥ | vi | a̱ntari̍kṣam | vi | rajā̍ṁsi | dhū̱ta̱ya̱ḥ |
vi | yat | ajrā̍n | aja̍tha | nāva̍ḥ | ī̱m | ya̱thā̱ | vi | du̱ḥ-gāni̍ | ma̱ru̱ta̱ḥ | na | aha̍ | ri̱ṣya̱tha̱ |
tat | vī̱rya̍m | va̱ḥ | ma̱ru̱ta̱ḥ | ma̱hi̱-tva̱nam | dī̱rgham | ta̱tā̱na̱ | sūrya̍ḥ | na | yoja̍nam |
etā̍ḥ | na | yāme̍ | agṛ̍bhīta-śociṣaḥ | ana̍śva-dām | yat | ni | ayā̍tana | gi̱rim |
abhrā̍ji | śardha̍ḥ | ma̱ru̱ta̱ḥ | yat | a̱rṇa̱sam | moṣa̍tha | vṛ̱kṣam | ka̱pa̱nā-i̍va | ve̱dha̱sa̱ḥ |
adha̍ | sma̱ | na̱ḥ | a̱rama̍tim | sa̱-jo̱ṣa̱sa̱ḥ | cakṣu̍ḥ-iva | yanta̍m | anu̍ | ne̱ṣa̱tha̱ | su̱-gam |
na | saḥ | jī̱ya̱te̱ | ma̱ru̱ta̱ḥ | na | ha̱nya̱te̱ | na | sre̱dha̱ti̱ | na | vya̱tha̱te̱ | na | ri̱ṣya̱ti̱ |
na | a̱sya̱ | rāya̍ḥ | upa̍ | da̱sya̱nti̱ | na | ū̱taya̍ḥ | ṛṣi̍m | vā̱ | yam | rājā̍nam | vā̱ | susū̍datha |
ni̱yutva̍ntaḥ | grā̱ma̱-jita̍ḥ | yathā̍ | nara̍ḥ | a̱rya̱maṇa̍ḥ | na | ma̱ruta̍ḥ | ka̱va̱ndhina̍ḥ |
pinva̍nti | utsa̍m | yat | i̱nāsa̍ḥ | asva̍ran | vi | u̱nda̱nti̱ | pṛ̱thi̱vīm | madhva̍ḥ | andha̍sā |
pra̱vatva̍tī | i̱yam | pṛ̱thi̱vī | ma̱rut-bhya̍ḥ | pra̱vatva̍tī | dyauḥ | bha̱va̱ti̱ | pra̱yat-bhya̍ḥ |
pra̱vatva̍tīḥ | pa̱thyā̍ḥ | a̱ntari̍kṣyāḥ | pra̱vatva̍ntaḥ | parva̍tāḥ | jī̱ra-dā̍navaḥ |
yat | ma̱ru̱ta̱ḥ | sa̱-bha̱ra̱sa̱ḥ | sva̱ḥ-na̱ra̱ḥ | sūrye̍ | ut-i̍te | mada̍tha | di̱va̱ḥ | na̱ra̱ḥ |
na | va̱ḥ | aśvā̍ḥ | śra̱tha̱ya̱nta̱ | aha̍ | sisra̍taḥ | sa̱dyaḥ | a̱sya | adhva̍naḥ | pā̱ram | a̱śnu̱tha̱ |
aṁse̍ṣu | va̱ḥ | ṛ̱ṣṭaya̍ḥ | pa̱t-su | khā̱daya̍ḥ | vakṣa̍ḥ-su | ru̱kmāḥ | ma̱ru̱ta̱ḥ | rathe̍ | śubha̍ḥ |
a̱gni-bhrā̍jasaḥ | vi̱-dyuta̍ḥ | gabha̍styoḥ | śiprā̍ḥ | śī̱rṣa-su̍ | vi-ta̍tāḥ | hi̱ra̱ṇyayī̍ḥ |
tam | nāka̍m | a̱ryaḥ | agṛ̍bhīta-śociṣam | ruśa̍t | pippa̍lam | ma̱ru̱ta̱ḥ | vi | dhū̱nu̱tha̱ |
sam | a̱cya̱nta̱ | vṛ̱janā̍ | ati̍tviṣanta | yat | svara̍nti | ghoṣa̍m | vi-ta̍tam | ṛ̱ta̱-yava̍ḥ |
yu̱ṣmā-da̍ttasya | ma̱ru̱ta̱ḥ | vi̱-ce̱ta̱sa̱ḥ | rā̱yaḥ | syā̱ma̱ | ra̱thya̍ḥ | vaya̍svataḥ |
na | yaḥ | yuccha̍ti | ti̱ṣya̍ḥ | yathā̍ | di̱vaḥ | a̱sme iti̍ | ra̱ra̱nta̱ | ma̱ru̱ta̱ḥ | sa̱ha̱sriṇa̍m |
yū̱yam | ra̱yim | ma̱ru̱ta̱ḥ | spā̱rha-vī̍ram | yū̱yam | ṛṣi̍m | a̱va̱tha̱ | sāma̍-vipram |
yū̱yam | arva̍ntam | bha̱ra̱tāya̍ | vāja̍m | yū̱yam | dha̱ttha̱ | rājā̍nam | śru̱ṣṭi̱-manta̍m |
tat | va̱ḥ | yā̱mi̱ | dravi̍ṇam | sa̱dya̱ḥ-ū̱ta̱ya̱ḥ | yena̍ | sva̍ḥ | na | ta̱tanā̍ma | nṝn | a̱bhi |
i̱dam | su | me̱ | ma̱ru̱ta̱ḥ | ha̱rya̱ta̱ | vaca̍ḥ | yasya̍ | tare̍ma | tara̍sā | śa̱tam | himā̍ḥ |
pra-ya̍jyavaḥ | ma̱ruta̍ḥ | bhrāja̍t-ṛṣṭayaḥ | bṛ̱hat | vaya̍ḥ | da̱dhi̱re̱ | ru̱kma-va̍kṣasaḥ |
īya̍nte | aśvai̍ḥ | su̱-yame̍bhiḥ | ā̱śu-bhi̍ḥ | śubha̍m | yā̱tām | anu̍ | rathā̍ḥ | a̱vṛ̱tsa̱ta̱ |
sva̱yam | da̱dhi̱dhve̱ | tavi̍ṣīm | yathā̍ | vi̱da | bṛ̱hat | ma̱hā̱nta̱ḥ | u̱rvi̱yā | vi | rā̱ja̱tha̱ |
u̱ta | a̱ntari̍kṣam | ma̱mi̱re̱ | vi | oja̍sā | śubha̍m | yā̱tām | anu̍ | rathā̍ḥ | a̱vṛ̱tsa̱ta̱ |
sā̱kam | jā̱tāḥ | su̱-bhva̍ḥ | sā̱kam | u̱kṣi̱tāḥ | śri̱ye | ci̱t | ā | pra̱-ta̱ram | va̱vṛ̱dhu̱ḥ | nara̍ḥ |
vi̱-ro̱kiṇa̍ḥ | sūrya̍sya-iva | ra̱śmaya̍ḥ | śubha̍m | yā̱tām | anu̍ | rathā̍ḥ | a̱vṛ̱tsa̱ta̱ |
ā̱-bhū̱ṣeṇya̍m | va̱ḥ | ma̱ru̱ta̱ḥ | ma̱hi̱-tva̱nam | di̱dṛ̱kṣeṇya̍m | sūrya̍sya-iva | cakṣa̍ṇam |
u̱to iti̍ | a̱smān | a̱mṛ̱ta̱-tve | da̱dhā̱ta̱na̱ | śubha̍m | yā̱tām | anu̍ | rathā̍ḥ | a̱vṛ̱tsa̱ta̱ |
ut | ī̱ra̱ya̱tha̱ | ma̱ru̱ta̱ḥ | sa̱mu̱dra̱taḥ | yū̱yam | vṛ̱ṣṭim | va̱rṣa̱ya̱tha̱ | pu̱rī̱ṣi̱ṇa̱ḥ |
na | va̱ḥ | da̱srā̱ | upa̍ | da̱sya̱nti̱ | dhe̱nava̍ḥ | śubha̍m | yā̱tām | anu̍ | rathā̍ḥ | a̱vṛ̱tsa̱ta̱ |
yat | aśvā̍n | dhū̱ḥ-su | pṛṣa̍tīḥ | ayu̍gdhvam | hi̱ra̱ṇyayā̍n | prati̍ | atkā̍n | amu̍gdhvam |
viśvā̍ḥ | it | spṛdha̍ḥ | ma̱ru̱ta̱ḥ | vi | a̱sya̱tha̱ | śubha̍m | yā̱tām | anu̍ | rathā̍ḥ | a̱vṛ̱tsa̱ta̱ |
na | parva̍tāḥ | na | na̱dya̍ḥ | va̱ra̱nta̱ | va̱ḥ | yatra̍ | aci̍dhvam | ma̱ru̱ta̱ḥ | gaccha̍tha | it | ū̱m̐ iti̍ | tat |
u̱ta | dyāvā̍pṛthi̱vī iti̍ | yā̱tha̱na̱ | pari̍ | śubha̍m | yā̱tām | anu̍ | rathā̍ḥ | a̱vṛ̱tsa̱ta̱ |
yat | pū̱rvyam | ma̱ru̱ta̱ḥ | yat | ca̱ | nūta̍nam | yat | u̱dyate̍ | va̱sa̱va̱ḥ | yat | ca̱ | śa̱syate̍ |
viśva̍sya | tasya̍ | bha̱va̱tha̱ | nave̍dasaḥ | śubha̍m | yā̱tām | anu̍ | rathā̍ḥ | a̱vṛ̱tsa̱ta̱ |
mṛ̱ḻata̍ | na̱ḥ | ma̱ru̱ta̱ḥ | mā | va̱dhi̱ṣṭa̱na̱ | a̱smabhya̍m | śarma̍ | ba̱hu̱lam | vi | ya̱nta̱na̱ |
adhi̍ | sto̱trasya̍ | sa̱khyasya̍ | gā̱ta̱na̱ | śubha̍m | yā̱tām | anu̍ | rathā̍ḥ | a̱vṛ̱tsa̱ta̱ |
yū̱yam | a̱smān | na̱ya̱ta̱ | vasya̍ḥ | accha̍ | niḥ | a̱ṁha̱ti-bhya̍ḥ | ma̱ru̱ta̱ḥ | gṛ̱ṇā̱nāḥ |
ju̱ṣadhva̍m | na̱ḥ | ha̱vya-dā̍tim | ya̱ja̱trā̱ḥ | va̱yam | syā̱ma̱ | pata̍yaḥ | ra̱yī̱ṇām |
agne̍ | śardha̍ntam | ā | ga̱ṇam | pi̱ṣṭam | ru̱kmebhi̍ḥ | a̱ñji-bhi̍ḥ |
viśa̍ḥ | a̱dya | ma̱rutā̍m | ava̍ | hva̱ye̱ | di̱vaḥ | ci̱t | ro̱ca̱nāt | adhi̍ |
yathā̍ | ci̱t | manya̍se | hṛ̱dā | tat | it | me̱ | ja̱gmu̱ḥ | ā̱-śasa̍ḥ |
ye | te̱ | nedi̍ṣṭham | hava̍nāni | ā̱-gama̍n | tān | va̱rdha̱ | bhī̱ma-sa̍ṁdṛśaḥ |
mī̱ḻhuṣma̍tī-iva | pṛ̱thi̱vī | parā̍-hatā | mada̍ntī | e̱ti̱ | a̱smat | ā |
ṛkṣa̍ḥ | na | va̱ḥ | ma̱ru̱ta̱ḥ | śimī̍-vān | ama̍ḥ | du̱dhraḥ | gauḥ-i̍va | bhī̱ma̱-yuḥ |
ni | ye | ri̱ṇanti̍ | oja̍sā | vṛthā̍ | gāva̍ḥ | na | du̱ḥ-dhura̍ḥ |
aśmā̍nam | ci̱t | sva̱rya̍m | parva̍tam | gi̱rim | pra | cya̱va̱ya̱nti̱ | yāma̍-bhiḥ |
ut | ti̱ṣṭha̱ | nū̱nam | e̱ṣā̱m | stomai̍ḥ | sam-u̍kṣitānām |
ma̱rutā̍m | pu̱ru̱-tama̍m | apū̍rvyam | gavā̍m | sarga̍m-iva | hva̱ye̱ |
yu̱ṅgdhvam | hi | aru̍ṣīḥ | rathe̍ | yu̱ṅgdhvam | rathe̍ṣu | ro̱hita̍ḥ |
yu̱ṅgdhvam | harī̱ iti̍ | a̱ji̱rā | dhu̱ri | voḻha̍ve | vahi̍ṣṭhā | dhu̱ri | voḻha̍ve |
u̱ta | syaḥ | vā̱jī | a̱ru̱ṣaḥ | tu̱vi̱-svaṇi̍ḥ | i̱ha | sma̱ | dhā̱yi̱ | da̱rśa̱taḥ |
mā | va̱ḥ | yāme̍ṣu | ma̱ru̱ta̱ḥ | ci̱ram | ka̱ra̱t | pra | tam | rathe̍ṣu | co̱da̱ta̱ |
ratha̍m | nu | māru̍tam | va̱yam | śra̱va̱syum | ā | hu̱vā̱ma̱he̱ |
ā | yasmi̍n | ta̱sthau | su̱-raṇā̍ni | bibhra̍tī | sacā̍ | ma̱rut-su̍ | ro̱da̱sī |
tam | va̱ḥ | śardha̍m | ra̱the̱-śubha̍m | tve̱ṣam | pa̱na̱syum | ā | hu̱ve̱ |
yasmi̍n | su-jā̍tā | su̱-bhagā̍ | ma̱hī̱yate̍ | sacā̍ | ma̱rut-su̍ | mī̱ḻhu̱ṣī |
ā | ru̱drā̱sa̱ḥ | indra̍-vantaḥ | sa̱-joṣa̍saḥ | hira̍ṇya-rathāḥ | su̱vi̱tāya̍ | ga̱nta̱na̱ |
i̱yam | va̱ḥ | a̱smat | prati̍ | ha̱rya̱te̱ | ma̱tiḥ | tṛ̱ṣṇa-je̍ | na | di̱vaḥ | utsā̍ḥ | u̱da̱nyave̍ |
vāśī̍-mantaḥ | ṛ̱ṣṭi̱-manta̍ḥ | ma̱nī̱ṣiṇa̍ḥ | su̱-dhanvā̍naḥ | iṣu̍-mantaḥ | ni̱ṣa̱ṅgiṇa̍ḥ |
su̱-aśvā̍ḥ | stha̱ | su̱-rathā̍ḥ | pṛ̱śni̱-mā̱ta̱ra̱ḥ | su̱-ā̱yu̱dhāḥ | ma̱ru̱ta̱ḥ | yā̱tha̱na̱ | śubha̍m |
dhū̱nu̱tha | dyām | parva̍tān | dā̱śuṣe̍ | vasu̍ | ni | va̱ḥ | vanā̍ | ji̱ha̱te̱ | yāma̍naḥ | bhi̱yā |
ko̱paya̍tha | pṛ̱thi̱vīm | pṛ̱śni̱-mā̱ta̱ra̱ḥ | śu̱bhe | yat | u̱grā̱ḥ | pṛṣa̍tīḥ | ayu̍gdhvam |
vāta̍-tviṣaḥ | ma̱ruta̍ḥ | va̱rṣa-ni̍rnijaḥ | ya̱māḥ-i̍va | su-sa̍dṛśaḥ | su̱-peśa̍saḥ |
pi̱śaṅga̍-aśvāḥ | a̱ru̱ṇa-a̍śvāḥ | a̱re̱pasa̍ḥ | pra-tva̍kṣasaḥ | ma̱hi̱nā | dyauḥ-i̍va | u̱rava̍ḥ |
pu̱ru̱-dra̱psāḥ | a̱ñji̱-manta̍ḥ | su̱-dāna̍vaḥ | tve̱ṣa-sa̍ṁdṛśaḥ | a̱na̱va̱bhra-rā̍dhasaḥ |
su̱-jā̱tāsa̍ḥ | ja̱nuṣā̍ | ru̱kma-va̍kṣasaḥ | di̱vaḥ | a̱rkāḥ | a̱mṛta̍m | nāma̍ | bhe̱ji̱re̱ |
ṛ̱ṣṭaya̍ḥ | va̱ḥ | ma̱ru̱ta̱ḥ | aṁsa̍yoḥ | adhi̍ | saha̍ḥ | oja̍ḥ | bā̱hvoḥ | va̱ḥ | bala̍m | hi̱tam |
nṛ̱mṇā | śī̱rṣa-su̍ | āyu̍dhā | rathe̍ṣu | va̱ḥ | viśvā̍ | va̱ḥ | śrīḥ | adhi̍ | ta̱nūṣu̍ | pi̱pi̱śe̱ |
go-ma̍t | aśva̍-vat | ratha̍-vat | su̱-vīra̍m | ca̱ndra-va̍t | rādha̍ḥ | ma̱ru̱ta̱ḥ | da̱da̱ | na̱ḥ |
pra-śa̍stim | na̱ḥ | kṛ̱ṇu̱ta̱ | ru̱dri̱yā̱sa̱ḥ | bha̱kṣī̱ya | va̱ḥ | ava̍saḥ | daivya̍sya |
ha̱ye | nara̍ḥ | maru̍taḥ | mṛ̱ḻata̍ | na̱ḥ | tuvi̍-maghāsaḥ | amṛ̍tāḥ | ṛta̍-jñāḥ |
satya̍-śrutaḥ | kava̍yaḥ | yuvā̍naḥ | bṛha̍t-girayaḥ | bṛ̱hat | u̱kṣamā̍ṇāḥ |
tam | ū̱m̐ iti̍ | nū̱nam | tavi̍ṣī-mantam | e̱ṣā̱m | stu̱ṣe | ga̱ṇam | māru̍tam | navya̍sīnām |
ye | ā̱śu-a̍śvāḥ | ama̍-vat | vaha̍nte | u̱ta | ī̱śi̱re̱ | a̱mṛta̍sya | sva̱-rāja̍ḥ |
tve̱ṣam | ga̱ṇam | ta̱vasa̍m | khādi̍-hastam | dhuni̍-vratam | mā̱yina̍m | dāti̍-vāram |
ma̱ya̱ḥ-bhuva̍ḥ | ye | ami̍tāḥ | ma̱hi̱-tvā | vanda̍sva | vi̱pra̱ | tu̱vi̱-rādha̍saḥ | nṝn |
ā | va̱ḥ | ya̱ntu̱ | u̱da̱-vā̱hāsa̍ḥ | a̱dya | vṛ̱ṣṭim | ye | viśve̍ | ma̱ruta̍ḥ | ju̱nanti̍ |
a̱yam | yaḥ | a̱gniḥ | ma̱ru̱ta̱ḥ | sam-i̍ddhaḥ | e̱tam | ju̱ṣa̱dhva̱m | ka̱va̱ya̱ḥ | yu̱vā̱na̱ḥ |
yū̱yam | rājā̍nam | irya̍m | janā̍ya | vi̱bhva̱-ta̱ṣṭam | ja̱na̱ya̱tha̱ | ya̱ja̱trā̱ḥ |
yu̱ṣmat | e̱ti̱ | mu̱ṣṭi̱-hā | bā̱hu-jū̍taḥ | yu̱ṣmat | sat-a̍śvaḥ | ma̱ru̱ta̱ḥ | su̱-vīra̍ḥ |
a̱rāḥ-i̍va | it | aca̍ramāḥ | ahā̍-iva | pra-pra̍ | jā̱ya̱nte̱ | aka̍vāḥ | maha̍ḥ-bhiḥ |
pṛśne̍ḥ | pu̱trāḥ | u̱pa̱-māsa̍ḥ | rabhi̍ṣṭhāḥ | svayā̍ | ma̱tyā | ma̱ruta̍ḥ | sam | mi̱mi̱kṣu̱ḥ |
yat | pra | ayā̍siṣṭa | pṛṣa̍tībhiḥ | aśvai̍ḥ | vī̱ḻu̱pa̱vi-bhi̍ḥ | ma̱ru̱ta̱ḥ | rathe̍bhiḥ |
kṣoda̍nte | āpa̍ḥ | ri̱ṇa̱te | vanā̍ni | ava̍ | u̱sriya̍ḥ | vṛ̱ṣa̱bhaḥ | kra̱nda̱tu̱ | dyauḥ |
prathi̍ṣṭa | yāma̍n | pṛ̱thi̱vī | ci̱t | e̱ṣā̱m | bhartā̍-iva | garbha̍m | svam | it | śava̍ḥ | dhu̱ḥ |
vātā̍n | hi | aśvā̍n | dhu̱ri | ā̱-yu̱yu̱jre | va̱rṣam | sveda̍m | ca̱kri̱re̱ | ru̱driyā̍saḥ |
ha̱ye | nara̍ḥ | maru̍taḥ | mṛ̱ḻata̍ | na̱ḥ | tuvi̍-maghāsaḥ | amṛ̍tāḥ | ṛta̍-jñāḥ |
satya̍-śrutaḥ | kava̍yaḥ | yuvā̍naḥ | bṛha̍t-girayaḥ | bṛ̱hat | u̱kṣamā̍ṇāḥ |
pra | va̱ḥ | spaṭ | a̱kra̱n | su̱vi̱tāya̍ | dā̱vane̍ | arca̍ | di̱ve | pra | pṛ̱thi̱vyai | ṛ̱tam | bha̱re̱ |
u̱kṣante̍ | aśvā̍n | taru̍ṣante | ā | raja̍ḥ | anu̍ | svam | bhā̱num | śra̱tha̱ya̱nte̱ | a̱rṇa̱vaiḥ |
amā̍t | e̱ṣā̱m | bhi̱yasā̍ | bhūmi̍ḥ | e̱ja̱ti̱ | nauḥ | na | pū̱rṇā | kṣa̱ra̱ti̱ | vyathi̍ḥ | ya̱tī |
dū̱re̱-dṛśa̍ḥ | ye | ci̱taya̍nte | ema̍-bhiḥ | a̱ntaḥ | ma̱he | vi̱dathe̍ | ye̱ti̱re̱ | nara̍ḥ |
gavā̍m-iva | śri̱yase̍ | śṛṅga̍m | u̱t-ta̱mam | sūrya̍ḥ | na | cakṣu̍ḥ | raja̍saḥ | vi̱-sarja̍ne |
atyā̍ḥ-iva | su̱-bhva̍ḥ | cāra̍vaḥ | stha̱na̱ | maryā̍ḥ-iva | śri̱yase̍ | ce̱ta̱tha̱ | na̱ra̱ḥ |
kaḥ | va̱ḥ | ma̱hānti̍ | ma̱ha̱tām | ut | a̱śna̱va̱t | kaḥ | kāvyā̍ | ma̱ru̱ta̱ḥ | kaḥ | ha̱ | pauṁsyā̍ |
yū̱yam | ha̱ | bhūmi̍m | ki̱raṇa̍m | na | re̱ja̱tha̱ | pra | yat | bhara̍dhve | su̱vi̱tāya̍ | dā̱vane̍ |
aśvā̍ḥ-iva | it | a̱ru̱ṣāsa̍ḥ | sa-ba̍ndhavaḥ | śūrā̍ḥ-iva | pra̱-yudha̍ḥ | pra | u̱ta | yu̱yu̱dhu̱ḥ |
maryā̍ḥ-iva | su̱-vṛdha̍ḥ | va̱vṛ̱dhu̱ḥ | nara̍ḥ | sūrya̍sya | cakṣu̍ḥ | pra | mi̱na̱nti̱ | vṛ̱ṣṭi-bhi̍ḥ |
te | a̱jye̱ṣṭhāḥ | aka̍niṣṭhāsaḥ | u̱t-bhida̍ḥ | ama̍dhyamāsaḥ | maha̍sā | vi | va̱vṛ̱dhu̱ḥ |
su̱-jā̱tāsa̍ḥ | ja̱nuṣā̍ | pṛśni̍-mātaraḥ | di̱vaḥ | maryā̍ḥ | ā | na̱ḥ | accha̍ | ji̱gā̱ta̱na̱ |
vaya̍ḥ | na | ye | śreṇī̍ḥ | pa̱ptuḥ | oja̍sā | antā̍n | di̱vaḥ | bṛ̱ha̱taḥ | sānu̍naḥ | pari̍ |
aśvā̍saḥ | e̱ṣā̱m | u̱bhaye̍ | yathā̍ | vi̱duḥ | pra | parva̍tasya | na̱bha̱nūn | a̱cu̱cya̱vu̱ḥ |
mimā̍tu | dyauḥ | adi̍tiḥ | vī̱taye̍ | na̱ḥ | sam | dānu̍-citrāḥ | u̱ṣasa̍ḥ | ya̱ta̱ntā̱m |
ā | a̱cu̱cya̱vu̱ḥ | di̱vyam | kośa̍m | e̱te | ṛṣe̍ | ru̱drasya̍ | ma̱ruta̍ḥ | gṛ̱ṇā̱nāḥ |
iḻe̍ | a̱gnim | su̱-ava̍sam | nama̍ḥ-bhiḥ | i̱ha | pra̱-sa̱ttaḥ | vi | ca̱ya̱t | kṛ̱tam | na̱ḥ |
rathai̍ḥ-iva | pra | bha̱re̱ | vā̱ja̱yat-bhi̍ḥ | pra̱-da̱kṣi̱ṇit | ma̱rutā̍m | stoma̍m | ṛ̱dhyā̱m |
ā | ye | ta̱sthuḥ | pṛṣa̍tīṣu | śru̱tāsu̍ | su̱-kheṣu̍ | ru̱drāḥ | ma̱ruta̍ḥ | rathe̍ṣu |
vanā̍ | ci̱t | u̱grā̱ḥ | ji̱ha̱te̱ | ni | va̱ḥ | bhi̱yā | pṛ̱thi̱vī | ci̱t | re̱ja̱te̱ | parva̍taḥ | ci̱t |
parva̍taḥ | ci̱t | mahi̍ | vṛ̱ddhaḥ | bi̱bhā̱ya̱ | di̱vaḥ | ci̱t | sānu̍ | re̱ja̱ta̱ | sva̱ne | va̱ḥ |
yat | krīḻa̍tha | ma̱ru̱ta̱ḥ | ṛ̱ṣṭi̱-manta̍ḥ | āpa̍ḥ-iva | sa̱dhrya̍ñcaḥ | dha̱va̱dhve̱ |
va̱rāḥ-i̍va | it | rai̱va̱tāsa̍ḥ | hira̍ṇyaiḥ | a̱bhi | sva̱dhābhi̍ḥ | ta̱nva̍ḥ | pi̱pi̱śre̱ |
śri̱ye | śreyā̍ṁsaḥ | ta̱vasa̍ḥ | rathe̍ṣu | sa̱trā | mahā̍ṁsi | ca̱kri̱re̱ | ta̱nūṣu̍ |
a̱jye̱ṣṭhāsa̍ḥ | aka̍niṣṭhāsaḥ | e̱te | sam | bhrāta̍raḥ | va̱vṛ̱dhu̱ḥ | saubha̍gāya |
yuvā̍ | pi̱tā | su̱-apā̍ | ru̱draḥ | e̱ṣā̱m | su̱-dughā̍ | pṛśni̍ḥ | su̱-dinā̍ | ma̱rut-bhya̍ḥ |
yat | u̱t-ta̱me | ma̱ru̱ta̱ḥ | ma̱dhya̱me | vā̱ | yat | vā̱ | a̱va̱me | su̱-bha̱gā̱sa̱ḥ | di̱vi | stha |
ata̍ḥ | na̱ḥ | ru̱drā̱ḥ | u̱ta | vā̱ | nu | a̱sya̱ | agne̍ | vi̱ttāt | ha̱viṣa̍ḥ | yat | yajā̍ma |
a̱gniḥ | ca̱ | yat | ma̱ru̱ta̱ḥ | vi̱śva̱-ve̱da̱sa̱ḥ | di̱vaḥ | vaha̍dhve | ut-ta̍rāt | adhi̍ | snu-bhi̍ḥ |
te | ma̱nda̱sā̱nāḥ | dhuna̍yaḥ | ri̱śā̱da̱sa̱ḥ | vā̱mam | dha̱tta̱ | yaja̍mānāya | su̱nva̱te |
agne̍ | ma̱rut-bhi̍ḥ | śu̱bhaya̍t-bhiḥ | ṛkva̍-bhiḥ | soma̍m | pi̱ba̱ | ma̱nda̱sā̱naḥ | ga̱ṇa̱śri-bhi̍ḥ |
pā̱va̱kebhi̍ḥ | vi̱śva̱m-i̱nvebhi̍ḥ | ā̱yu-bhi̍ḥ | vaiśvā̍nara | pra̱-divā̍ | ke̱tunā̍ | sa̱-jūḥ |
ke | stha̱ | na̱ra̱ḥ | śreṣṭha̍-tamāḥ | ye | eka̍ḥ-ekaḥ | ā̱-ya̱ya |
pa̱ra̱masyā̍ḥ | pa̱rā̱-vata̍ḥ |
kva̍ | va̱ḥ | aśvā̍ḥ | kva̍ | a̱bhīśa̍vaḥ | ka̱tham | śe̱ka̱ | ka̱thā | ya̱ya̱ |
pṛ̱ṣṭhe | sada̍ḥ | na̱soḥ | yama̍ḥ |
ja̱ghane̍ | coda̍ḥ | e̱ṣā̱m | vi | sa̱kthāni̍ | nara̍ḥ | ya̱mu̱ḥ |
pu̱tra̱-kṛ̱the | na | jana̍yaḥ |
parā̍ | vī̱rā̱sa̱ḥ | i̱ta̱na̱ | maryā̍saḥ | bhadra̍-jānayaḥ |
a̱gni̱-tapa̍ḥ | yathā̍ | asa̍tha |
sana̍t | sā | aśvya̍m | pa̱śum | u̱ta | gavya̍m | śa̱ta-a̍vayam |
śyā̱vāśva̍-stutāya | yā | doḥ | vī̱rāya̍ | u̱pa̱-barbṛ̍hat |
u̱ta | tvā̱ | strī | śaśī̍yasī | pu̱ṁsaḥ | bha̱va̱ti̱ | vasya̍sī |
ade̍va-trāt | a̱rā̱dhasa̍ḥ |
vi | yā | jā̱nāti̍ | jasu̍rim | vi | tṛṣya̍ntam | vi | kā̱mina̍m |
de̱va̱-trā | kṛ̱ṇu̱te | mana̍ḥ |
u̱ta | gha̱ | nema̍ḥ | astu̍taḥ | pumā̍n | iti̍ | bru̱ve̱ | pa̱ṇiḥ |
saḥ | vaira̍-deye | it | sa̱maḥ |
u̱ta | me̱ | a̱ra̱pa̱t | yu̱va̱tiḥ | ma̱ma̱nduṣī̍ | prati̍ | śyā̱vāya̍ | va̱rta̱nim |
vi | rohi̍tā | pu̱ru̱-mī̱ḻhāya̍ | ye̱ma̱tu̱ḥ | viprā̍ya | dī̱rgha-ya̍śase |
yaḥ | me̱ | dhe̱nū̱nām | śa̱tam | vaida̍t-aśviḥ | yathā̍ | dada̍t |
ta̱ra̱ntaḥ-i̍va | ma̱ṁhanā̍ |
ye | ī̱m | vaha̍nte | ā̱śu-bhi̍ḥ | piba̍ntaḥ | ma̱di̱ram | madhu̍ |
atra̍ | śravā̍ṁsi | da̱dhi̱re̱ |
yeṣā̍m | śri̱yā | adhi̍ | roda̍sī̱ iti̍ | vi̱-bhrāja̍nte | rathe̍ṣu | ā |
di̱vi | ru̱kmaḥ-i̍va | u̱pari̍ |
yuvā̍ | saḥ | māru̍taḥ | ga̱ṇaḥ | tve̱ṣa-ra̍thaḥ | ane̍dyaḥ |
śu̱bha̱m-yāvā̍ | apra̍ti-skutaḥ |
kaḥ | ve̱da̱ | nū̱nam | e̱ṣā̱m | yatra̍ | mada̍nti | dhūta̍yaḥ |
ṛ̱ta-jā̍tāḥ | a̱re̱pasa̍ḥ |
yū̱yam | marta̍m | vi̱pa̱nya̱va̱ḥ | pra̱-ne̱tāra̍ḥ | i̱tthā | dhi̱yā |
śrotā̍raḥ | yāma̍-hūtiṣu |
te | na̱ḥ | vasū̍ni | kāmyā̍ | pu̱ru̱-ca̱ndrāḥ | ri̱śā̱da̱sa̱ḥ |
ā | ya̱jñi̱yā̱sa̱ḥ | va̱vṛ̱tta̱na̱ |
e̱tam | me̱ | stoma̍m | ū̱rmye | dā̱rbhyāya̍ | parā̍ | va̱ha̱ |
gira̍ḥ | de̱vi̱ | ra̱thīḥ-i̍va |
u̱ta | me̱ | vo̱ca̱tā̱t | iti̍ | su̱ta-so̍me | ratha̍-vītau |
na | kāma̍ḥ | apa̍ | ve̱ti̱ | me̱ |
e̱ṣaḥ | kṣe̱ti̱ | ratha̍-vītiḥ | ma̱gha-vā̍ | go-ma̍tīḥ | anu̍ |
parva̍teṣu | apa̍-śritaḥ |
ṛ̱tena̍ | ṛ̱tam | api̍-hitam | dhru̱vam | vā̱m | sūrya̍sya | yatra̍ | vi̱-mu̱canti̍ | aśvā̍n |
daśa̍ | śa̱tā | sa̱ha | ta̱sthu̱ḥ | tat | eka̍m | de̱vānā̍m | śreṣṭha̍m | vapu̍ṣām | a̱pa̱śya̱m |
tat | su | vā̱m | mi̱trā̱va̱ru̱ṇā̱ | ma̱hi̱-tvam | ī̱rmā | ta̱sthuṣī̍ḥ | aha̍-bhiḥ | du̱du̱hre̱ |
viśvā̍ḥ | pi̱nva̱tha̱ḥ | svasa̍rasya | dhenā̍ḥ | anu̍ | vā̱m | eka̍ḥ | pa̱viḥ | ā | va̱va̱rta̱ |
adhā̍rayatam | pṛ̱thi̱vīm | u̱ta | dyām | mitra̍-rājānā | va̱ru̱ṇā̱ | maha̍ḥ-bhiḥ |
va̱rdhaya̍tam | oṣa̍dhīḥ | pinva̍tam | gāḥ | ava̍ | vṛ̱ṣṭim | sṛ̱ja̱ta̱m | jī̱ra̱dā̱nū̱ iti̍ jīra-dānū |
ā | vā̱m | aśvā̍saḥ | su̱-yuja̍ḥ | va̱ha̱ntu̱ | ya̱ta-ra̍śmayaḥ | upa̍ | ya̱ntu̱ | a̱rvāk |
ghṛ̱tasya̍ | ni̱ḥ-nik | anu̍ | va̱rta̱te̱ | vā̱m | upa̍ | sindha̍vaḥ | pra̱-divi̍ | kṣa̱ra̱nti̱ |
anu̍ | śru̱tām | a̱mati̍m | vardha̍t | u̱rvīm | ba̱rhiḥ-i̍va | yaju̍ṣā | rakṣa̍māṇā |
nama̍svantā | dhṛ̱ta̱-da̱kṣā̱ | adhi̍ | garte̍ | mitra̍ | āsā̍the̱ iti̍ | va̱ru̱ṇa̱ | iḻā̍su | a̱ntariti̍ |
akra̍vi-hastā | su̱-kṛte̍ | pa̱ra̱ḥ-pā | yam | trāsā̍the̱ iti̍ | va̱ru̱ṇā̱ | iḻā̍su | a̱ntariti̍ |
rājā̍nā | kṣa̱tram | ahṛ̍ṇīyamānā | sa̱hasra̍-sthūṇam | bi̱bhṛ̱tha̱ḥ | sa̱ha | dvau |
hira̍ṇya-nirnik | aya̍ḥ | a̱sya̱ | sthūṇā̍ | vi | bhrā̱ja̱te̱ | di̱vi | a̱śvāja̍nī-iva |
bha̱dre | kṣetre̍ | ni-mi̍tā | talvi̍le | vā̱ | sa̱nema̍ | madhva̍ḥ | adhi̍-gartyasya |
hira̍ṇya-rūpam | u̱ṣasa̍ḥ | vi-u̍ṣṭau | aya̍ḥ-sthūṇam | ut-i̍tā | sūrya̍sya |
ā | ro̱ha̱tha̱ḥ | va̱ru̱ṇa̱ | mi̱tra̱ | garta̍m | ata̍ḥ | ca̱kṣā̱the̱ iti̍ | adi̍tim | diti̍m | ca̱ |
yat | baṁhi̍ṣṭham | na | a̱ti̱-vidhe̍ | su̱dā̱nū̱ iti̍ su-dānū | acchi̍dram | śarma̍ | bhu̱va̱na̱sya̱ | go̱pā̱ |
tena̍ | na̱ḥ | mi̱trā̱va̱ru̱ṇau̱ | a̱vi̱ṣṭa̱m | sisā̍santaḥ | ji̱gī̱vāṁsa̍ḥ | syā̱ma̱ |
ṛta̍sya | go̱pau̱ | adhi̍ | ti̱ṣṭha̱tha̱ḥ | ratha̍m | satya̍-dharmāṇā | pa̱ra̱me | vi-o̍mani |
yam | atra̍ | mi̱trā̱va̱ru̱ṇā̱ | ava̍thaḥ | yu̱vam | tasmai̍ | vṛ̱ṣṭiḥ | madhu̍-mat | pi̱nva̱te̱ | di̱vaḥ |
sa̱m-rājau̍ | a̱sya | bhuva̍nasya | rā̱ja̱tha̱ḥ | mitrā̍varuṇā | vi̱dathe̍ | sva̱ḥ-dṛśā̍ |
vṛ̱ṣṭim | vā̱m | rādha̍ḥ | a̱mṛ̱ta̱-tvam | ī̱ma̱he̱ | dyāvā̍pṛthi̱vī iti̍ | vi | ca̱ra̱nti̱ | ta̱nyava̍ḥ |
sa̱m-rājau̍ | u̱grā | vṛ̱ṣa̱bhā | di̱vaḥ | patī̱ iti̍ | pṛ̱thi̱vyāḥ | mi̱trāvaru̍ṇā | vica̍rṣaṇī̱ iti̱ vi-ca̍rṣaṇī |
ci̱trebhi̍ḥ | a̱bhraiḥ | upa̍ | ti̱ṣṭha̱tha̱ḥ | rava̍m | dyām | va̱rṣa̱ya̱tha̱ḥ | asu̍rasya | mā̱yayā̍ |
mā̱yā | vā̱m | mi̱trā̱va̱ru̱ṇā̱ | di̱vi | śri̱tā | sūrya̍ḥ | jyoti̍ḥ | ca̱ra̱ti̱ | ci̱tram | āyu̍dham |
tam | a̱bhreṇa̍ | vṛ̱ṣṭyā | gū̱ha̱tha̱ḥ | di̱vi | parja̍nya | dra̱psāḥ | madhu̍-mantaḥ | ī̱ra̱te̱ |
ratha̍m | yu̱ñja̱te̱ | ma̱ruta̍ḥ | śu̱bhe | su̱-kham | śūra̍ḥ | na | mi̱trā̱va̱ru̱ṇā̱ | go-i̍ṣṭiṣu |
rajā̍ṁsi | ci̱trā | vi | ca̱ra̱nti̱ | ta̱nyava̍ḥ | di̱vaḥ | sa̱m-rā̱jā̱ | paya̍sā | na̱ḥ | u̱kṣa̱ta̱m |
vāca̍m | su | mi̱trā̱va̱ru̱ṇau̱ | irā̍-vatīm | pa̱rjanya̍ḥ | ci̱trām | va̱da̱ti̱ | tviṣi̍-matīm |
a̱bhrā | va̱sa̱ta̱ | ma̱ruta̍ḥ | su | mā̱yayā̍ | dyām | va̱rṣa̱ya̱ta̱m | a̱ru̱ṇām | a̱re̱pasa̍m |
dharma̍ṇā | mi̱trā̱va̱ru̱ṇā̱ | vi̱pa̱ḥ-ci̱tā̱ | vra̱tā | ra̱kṣe̱the̱ iti̍ | asu̍rasya | mā̱yayā̍ |
ṛ̱tena̍ | viśva̍m | bhuva̍nam | vi | rā̱ja̱tha̱ḥ | sūrya̍m | ā | dha̱ttha̱ḥ | di̱vi | citrya̍m | ratha̍m |
varu̍ṇam | va̱ḥ | ri̱śāda̍sam | ṛ̱cā | mi̱tram | ha̱vā̱ma̱he̱ |
pari̍ | vra̱jā-i̍va | bā̱hvoḥ | ja̱ga̱nvāṁsā̍ | sva̍ḥ-naram |
tā | bā̱havā̍ | su̱-ce̱tunā̍ | pra | ya̱nta̱m | a̱smai̱ | arca̍te |
śeva̍m | hi | jā̱rya̍m | vā̱m | viśvā̍su | kṣāsu̍ | jogu̍ve |
yat | nū̱nam | a̱śyām | gati̍m | mi̱trasya̍ | yā̱yā̱m | pa̱thā |
asya̍ | pri̱yasya̍ | śarma̍ṇi | ahi̍ṁsānasya | sa̱ści̱re̱ |
yu̱vābhyā̍m | mi̱trā̱va̱ru̱ṇā̱ | u̱pa̱-mam | dhe̱yā̱m | ṛ̱cā |
yat | ha̱ | kṣaye̍ | ma̱ghonā̍m | sto̱tṝ̱ṇām | ca̱ | spū̱rdhase̍ |
ā | na̱ḥ | mi̱tra̱ | su̱dī̱ti-bhi̍ḥ | varu̍ṇaḥ | ca̱ | sa̱dha-sthe̍ | ā |
sve | kṣaye̍ | ma̱ghonā̍m | sakhī̍nām | ca̱ | vṛ̱dhase̍ |
yu̱vam | na̱ḥ | yeṣu̍ | va̱ru̱ṇā̱ | kṣa̱tram | bṛ̱hat | ca̱ | bi̱bhṛ̱thaḥ |
u̱ru | na̱ḥ | vāja̍-sātaye | kṛ̱tam | rā̱ye | sva̱staye̍ |
u̱cchantyā̍m | me̱ | ya̱ja̱tā | de̱va-kṣa̍tre | ruśa̍t-gavi |
su̱tam | soma̍m | na | ha̱sti-bhi̍ḥ | ā | pa̱ṭ-bhiḥ | dhā̱va̱ta̱m | na̱rā̱ | bibhra̍tau | a̱rca̱nāna̍sam |
yaḥ | ci̱keta̍ | saḥ | su̱-kratu̍ḥ | de̱va̱-trā | saḥ | bra̱vī̱tu̱ | na̱ḥ |
varu̍ṇaḥ | yasya̍ | da̱rśa̱taḥ | mi̱traḥ | vā̱ | vana̍te | gira̍ḥ |
tā | hi | śreṣṭha̍-varcasā | rājā̍nā | dī̱rgha̱śrut-ta̍mā |
tā | satpa̍tī̱ iti̱ sat-pa̍tī | ṛ̱ta̱-vṛdhā̍ | ṛ̱ta-vā̍nā | jane̍-jane |
tā | vā̱m | i̱yā̱naḥ | ava̍se | pūrvau̍ | upa̍ | bru̱ve̱ | sacā̍ |
su̱-aśvā̍saḥ | su | ce̱tunā̍ | vājā̍n | a̱bhi | pra | dā̱vane̍ |
mi̱traḥ | a̱ṁhoḥ | ci̱t | āt | u̱ru | kṣayā̍ya | gā̱tum | va̱na̱te̱ |
mi̱trasya̍ | hi | pra̱-tūrva̍taḥ | su̱-ma̱tiḥ | asti̍ | vi̱dha̱taḥ |
va̱yam | mi̱trasya̍ | ava̍si | syāma̍ | sa̱pratha̍ḥ-tame |
a̱ne̱hasa̍ḥ | tvā-ū̍tayaḥ | sa̱trā | varu̍ṇa-śeṣasaḥ |
yu̱vam | mi̱trā̱ | i̱mam | jana̍m | yata̍thaḥ | sam | ca̱ | na̱ya̱tha̱ḥ |
mā | ma̱ghona̍ḥ | pari̍ | khya̱ta̱m | mo iti̍ | a̱smāka̍m | ṛṣī̍ṇām | go̱-pī̱the | na̱ḥ | u̱ru̱ṣya̱ta̱m |
ā | ci̱ki̱tā̱na̱ | su̱kratū̱ iti̍ su̱-kratū̍ | de̱vau | ma̱rta̱ | ri̱śāda̍sā |
varu̍ṇāya | ṛ̱ta-pe̍śase | da̱dhī̱ta | praya̍se | ma̱he |
tā | hi | kṣa̱tram | avi̍-hrutam | sa̱myak | a̱su̱rya̍m | āśā̍te̱ iti̍ |
adha̍ | vra̱tā-i̍va | mānu̍ṣam | sva̍ḥ | na | dhā̱yi̱ | da̱rśa̱tam |
tā | vā̱m | eṣe̍ | rathā̍nām | u̱rvīm | gavyū̍tim | e̱ṣā̱m |
rā̱ta-ha̍vyasya | su̱-stu̱tim | da̱dhṛk | stomai̍ḥ | ma̱nā̱ma̱he̱ |
adha̍ | hi | kāvyā̍ | yu̱vam | dakṣa̍sya | pū̱ḥ-bhiḥ | a̱dbhu̱tā̱ |
ni | ke̱tunā̍ | janā̍nām | ci̱kethe̱ iti̍ | pū̱ta̱-da̱kṣa̱sā̱ |
tat | ṛ̱tam | pṛ̱thi̱vi̱ | bṛ̱hat | śra̱va̱ḥ-e̱ṣe | ṛṣī̍ṇām |
jra̱ya̱sā̱nau | ara̍m | pṛ̱thu | ati̍ | kṣa̱ra̱nti̱ | yāma̍-bhiḥ |
ā | yat | vā̱m | ī̱ya̱-ca̱kṣa̱sā̱ | mitrā̍ | va̱yam | ca̱ | sū̱raya̍ḥ |
vyaci̍ṣṭhe | ba̱hu̱-pāyye̍ | yate̍mahi | sva̱-rājye̍ |
baṭ | i̱tthā | de̱vā̱ | ni̱ḥ-kṛ̱tam | ādi̍tyā | ya̱ja̱tam | bṛ̱hat |
varu̍ṇa | mitra̍ | arya̍man | varṣi̍ṣṭham | kṣa̱tram | ā̱śā̱the̱ iti̍ |
ā | yat | yoni̍m | hi̱ra̱ṇyaya̍m | varu̍ṇa | mitra̍ | sada̍thaḥ |
dha̱rtārā̍ | ca̱rṣa̱ṇī̱nām | ya̱ntam | su̱mnam | ri̱śā̱da̱sā̱ |
viśve̍ | hi | vi̱śva-ve̍dasaḥ | varu̍ṇaḥ | mi̱traḥ | a̱rya̱mā |
vra̱tā | pa̱dā-i̍va | sa̱ści̱re̱ | pānti̍ | martya̍m | ri̱ṣaḥ |
te | hi | sa̱tyāḥ | ṛ̱ta̱-spṛśa̍ḥ | ṛ̱ta-vā̍naḥ | jane̍-jane |
su̱-nī̱thāsa̍ḥ | su̱-dāna̍vaḥ | a̱ṁhoḥ | ci̱t | u̱ru̱-cakra̍yaḥ |
kaḥ | nu | vā̱m | mi̱tra̱ | astu̍taḥ | varu̍ṇaḥ | vā̱ | ta̱nūnā̍m |
tat | su | vā̱m | ā | ī̱ṣa̱te̱ | ma̱tiḥ | atri̍-bhyaḥ | ā | ī̱ṣa̱te̱ | ma̱tiḥ |
pra | va̱ḥ | mi̱trāya̍ | gā̱ya̱ta̱ | varu̍ṇāya | vi̱pā | gi̱rā |
mahi̍-kṣatrau | ṛ̱tam | bṛ̱hat |
sa̱m-rājā̍ | yā | ghṛ̱tayo̍nī̱ iti̍ ghṛ̱ta-yo̍nī | mi̱traḥ | ca̱ | u̱bhā | varu̍ṇaḥ | ca̱ |
de̱vā | de̱veṣu̍ | pra̱-śa̱stā |
tā | na̱ḥ | śa̱kta̱m | pārthi̍vasya | ma̱haḥ | rā̱yaḥ | di̱vyasya̍ |
mahi̍ | vā̱m | kṣa̱tram | de̱veṣu̍ |
ṛ̱tam | ṛ̱tena̍ | sapa̍ntā | i̱ṣi̱ram | dakṣa̍m | ā̱śā̱te̱ iti̍ |
a̱druhā̍ | de̱vau | va̱rdhe̱te̱ iti̍ |
vṛ̱ṣṭi-dyā̍vā | rī̱ti-ā̍pā | i̱ṣaḥ | patī̱ iti̍ | dānu̍-matyāḥ |
bṛ̱hanta̍m | garta̍m | ā̱śā̱te̱ iti̍ |
trī | ro̱ca̱nā | va̱ru̱ṇa̱ | trīn | u̱ta | dyūn | trīṇi̍ | mi̱tra̱ | dhā̱ra̱ya̱tha̱ḥ | rajā̍ṁsi |
va̱vṛ̱dhā̱nau | a̱mati̍m | kṣa̱triya̍sya | anu̍ | vra̱tam | rakṣa̍māṇau | a̱ju̱ryam |
irā̍-vatīḥ | va̱ru̱ṇa̱ | dhe̱nava̍ḥ | vā̱m | madhu̍-mat | vā̱m | sindha̍vaḥ | mi̱tra̱ | du̱hre̱ |
traya̍ḥ | ta̱sthu̱ḥ | vṛ̱ṣa̱bhāsa̍ḥ | ti̱sṝ̱ṇām | dhi̱ṣaṇā̍nām | re̱ta̱ḥ-dhāḥ | vi | dyu̱-manta̍ḥ |
prā̱taḥ | de̱vīm | adi̍tim | jo̱ha̱vī̱mi̱ | ma̱dhyaṁdi̍ne | ut-i̍tā | sūrya̍sya |
rā̱ye | mi̱trā̱va̱ru̱ṇā̱ | sa̱rva-tā̍tā | īḻe̍ | to̱kāya̍ | tana̍yāya | śam | yoḥ |
yā | dha̱rtārā̍ | raja̍saḥ | ro̱ca̱nasya̍ | u̱ta | ā̱di̱tyā | di̱vyā | pārthi̍vasya |
na | vā̱m | de̱vāḥ | a̱mṛtā̍ḥ | ā | mi̱na̱nti̱ | vra̱tāni̍ | mi̱trā̱va̱ru̱ṇā̱ | dhru̱vāṇi̍ |
pu̱ru̱-u̱ruṇā̍ | ci̱t | hi | asti̍ | ava̍ḥ | nū̱nam | vā̱m | va̱ru̱ṇa̱ |
mitra̍ | vaṁsi̍ | vā̱m | su̱-ma̱tim |
tā | vā̱m | sa̱myak | a̱dru̱hvā̱ṇā̱ | iṣa̍m | a̱śyā̱ma̱ | dhāya̍se |
va̱yam | te | ru̱drā̱ | syā̱ma̱ |
pā̱tam | na̱ḥ | ru̱drā̱ | pā̱yu-bhi̍ḥ | u̱ta | trā̱ye̱thā̱m | su̱-trā̱trā |
tu̱ryāma̍ | dasyū̍n | ta̱nūbhi̍ḥ |
mā | kasya̍ | a̱dbhu̱ta̱kra̱tū̱ itya̍dbhuta-kratū | ya̱kṣam | bhu̱je̱ma̱ | ta̱nūbhi̍ḥ |
mā | śeṣa̍sā | mā | tana̍sā |
ā | na̱ḥ | ga̱nta̱m | ri̱śā̱da̱sā̱ | varu̍ṇa | mitra̍ | ba̱rhaṇā̍ |
upa̍ | i̱mam | cāru̍m | a̱dhva̱ram |
viśva̍sya | hi | pra̱-ce̱ta̱sā̱ | varu̍ṇa | mitra̍ | rāja̍thaḥ |
ī̱śā̱nā | pi̱pya̱ta̱m | dhiya̍ḥ |
upa̍ | na̱ḥ | su̱tam | ā | ga̱ta̱m | varu̍ṇa | mitra̍ | dā̱śuṣa̍ḥ |
a̱sya | soma̍sya | pī̱taye̍ |
ā | mi̱tre | varu̍ṇe | va̱yam | gī̱ḥ-bhiḥ | ju̱hu̱ma̱ḥ | a̱tri̱-vat |
ni | ba̱rhiṣi̍ | sa̱da̱ta̱m | soma̍-pītaye |
vra̱tena̍ | stha̱ḥ | dhru̱va-kṣe̍mā | dharma̍ṇā | yā̱ta̱yat-ja̍nā |
ni | ba̱rhiṣi̍ | sa̱da̱ta̱m | soma̍-pītaye |
mi̱traḥ | ca̱ | na̱ḥ | varu̍ṇaḥ | ca̱ | ju̱ṣetā̍m | ya̱jñam | i̱ṣṭaye̍ |
ni | ba̱rhiṣi̍ | sa̱da̱ta̱m | soma̍-pītaye |
yat | a̱dya | sthaḥ | pā̱rā̱-vati̍ | yat | ā̱rvā̱-vati̍ | a̱śvi̱nā̱ |
yat | vā̱ | pu̱ru | pu̱ru̱-bhu̱jā̱ | yat | a̱ntari̍kṣe | ā | ga̱ta̱m |
i̱ha | tyā | pu̱ru̱-bhūta̍mā | pu̱ru | daṁsā̍ṁsi | bibhra̍tā |
va̱ra̱syā | yā̱mi̱ | adhri̍gū̱ ityadhri̍-gū | hu̱ve | tu̱viḥ-ta̍mā | bhu̱je |
ī̱rmā | a̱nyat | vapu̍ṣe | vapu̍ḥ | ca̱kram | ratha̍sya | ye̱ma̱thu̱ḥ |
pari̍ | a̱nyā | nāhu̍ṣā | yu̱gā | ma̱hnā | rajā̍ṁsi | dī̱ya̱tha̱ḥ |
tat | ū̱m̐ iti̍ | su | vā̱m | e̱nā | kṛ̱tam | viśvā̍ | yat | vā̱m | anu̍ | stave̍ |
nānā̍ | jā̱tau | a̱re̱pasā̍ | sam | a̱sme iti̍ | bandhu̍m | ā | ī̱ya̱thu̱ḥ |
ā | yat | vā̱m | sū̱ryā | ratha̍m | tiṣṭha̍t | ra̱ghu̱-syada̍m | sadā̍ |
pari̍ | vā̱m | a̱ru̱ṣāḥ | vaya̍ḥ | ghṛ̱ṇā | va̱ra̱nte̱ | ā̱-tapa̍ḥ |
yu̱voḥ | atri̍ḥ | ci̱ke̱ta̱ti̱ | narā̍ | su̱mnena̍ | ceta̍sā |
gha̱rmam | yat | vā̱m | a̱re̱pasa̍m | nāsa̍tyā | ā̱snā | bhu̱ra̱ṇyati̍ |
u̱graḥ | vā̱m | ka̱ku̱haḥ | ya̱yiḥ | śṛ̱ṇve | yāme̍ṣu | sa̱m-ta̱niḥ |
yat | vā̱m | daṁsa̍ḥ-bhiḥ | a̱śvi̱nā̱ | atri̍ḥ | na̱rā̱ | ā̱-va̱varta̍ti |
madhva̍ḥ | ū̱m̐ iti̍ | su | ma̱dhu̱-yu̱vā̱ | rudrā̍ | sisa̍kti | pi̱pyuṣī̍ |
yat | sa̱mu̱drā | ati̍ | parṣa̍thaḥ | pa̱kvāḥ | pṛkṣa̍ḥ | bha̱ra̱nta̱ | vā̱m |
sa̱tyam | it | vai | ū̱m̐ iti̍ | a̱śvi̱nā̱ | yu̱vām | ā̱hu̱ḥ | ma̱ya̱ḥ-bhuvā̍ |
tā | yāma̍n | yā̱ma̱-hūta̍mā | yāma̍n | ā | mṛ̱ḻa̱yat-ta̍mā |
i̱mā | brahmā̍ṇi | vardha̍nā | a̱śvi-bhyā̍m | sa̱ntu̱ | śam-ta̍mā |
yā | takṣā̍ma | rathā̍n-iva | avo̍cāma | bṛ̱hat | nama̍ḥ |
kū-stha̍ḥ | de̱vau̱ | a̱śvi̱nā̱ | a̱dya | di̱vaḥ | ma̱nā̱va̱sū̱ iti̍ |
tat | śra̱va̱tha̱ḥ | vṛ̱ṣa̱ṇva̱sū̱ iti̍ vṛṣaṇ-vasū | atri̍ḥ | vā̱m | ā | vi̱vā̱sa̱ti̱ |
kuha̍ | tyā | kuha̍ | nu | śru̱tā | di̱vi | de̱vā | nāsa̍tyā |
kasmi̍n | ā | ya̱ta̱tha̱ḥ | jane̍ | kaḥ | vā̱m | na̱dīnā̍m | sacā̍ |
kam | yā̱tha̱ḥ | kam | ha̱ | ga̱ccha̱tha̱ḥ | kam | accha̍ | yu̱ñjā̱the̱ iti̍ | ratha̍m |
kasya̍ | brahmā̍ṇi | ra̱ṇya̱tha̱ḥ | va̱yam | vā̱m | u̱śma̱si̱ | i̱ṣṭaye̍ |
pau̱ram | ci̱t | hi | u̱da̱-pruta̍m | paura̍ | pau̱rāya̍ | jinva̍thaḥ |
yat | ī̱m | gṛ̱bhī̱ta-tā̍taye | si̱ṁham-i̍va | dru̱haḥ | pa̱de |
pra | cyavā̍nāt | ju̱ju̱ruṣa̍ḥ | va̱vrim | atka̍m | na | mu̱ñca̱tha̱ḥ |
yuvā̍ | yadi̍ | kṛ̱thaḥ | puna̍ḥ | ā | kāma̍m | ṛ̱ṇve̱ | va̱dhva̍ḥ |
asti̍ | hi | vā̱m | i̱ha | sto̱tā | smasi̍ | vā̱m | sa̱m-dṛśi̍ | śri̱ye |
nu | śru̱tam | me̱ | ā | ga̱ta̱m | ava̍ḥ-bhiḥ | vā̱ji̱nī̱va̱sū̱ iti̍ vājinī-vasū |
kaḥ | vā̱m | a̱dya | pu̱rū̱ṇām | ā | va̱vne̱ | martyā̍nām |
kaḥ | vipra̍ḥ | vi̱pra̱-vā̱ha̱sā̱ | kaḥ | ya̱jñaiḥ | vā̱ji̱nī̱va̱sū̱ iti̍ vājinī-vasū |
ā | vā̱m | ratha̍ḥ | rathā̍nām | yeṣṭha̍ḥ | yā̱tu̱ | a̱śvi̱nā̱ |
pu̱ru | ci̱t | a̱sma̱-yuḥ | ti̱raḥ | ā̱ṅgū̱ṣaḥ | martye̍ṣu | ā |
śam | ū̱m̐ iti̍ | su | vā̱m | ma̱dhu̱-yu̱vā̱ | a̱smāka̍m | a̱stu̱ | ca̱rkṛ̱tiḥ |
a̱rvā̱cī̱nā | vi̱-ce̱ta̱sā̱ | vi-bhi̍ḥ | śye̱nā-i̍va | dī̱ya̱ta̱m |
aśvi̍nā | yat | ha̱ | karhi̍ | ci̱t | śu̱śru̱yāta̍m | i̱mam | hava̍m |
vasvī̍ḥ | ū̱m̐ iti̍ | su | vā̱m | bhuja̍ḥ | pṛ̱ñcanti̍ | su | vā̱m | pṛca̍ḥ |
prati̍ | pri̱ya-ta̍mam | ratha̍m | vṛṣa̍ṇam | va̱su̱-vāha̍nam |
sto̱tā | vā̱m | a̱śvi̱nau̱ | ṛṣi̍ḥ | stome̍na | prati̍ | bhū̱ṣa̱ti̱ | mādhvī̱ iti̍ | mama̍ | śruta̍m | hava̍m |
a̱ti̱-āyā̍tam | a̱śvi̱nā̱ | ti̱raḥ | viśvā̍ḥ | a̱ham | sanā̍ |
dasrā̍ | hira̍ṇyavartanī̱ iti̱ hira̍ṇya-vartanī | su-su̍mnā | sindhu̍-vāhasā | mādhvī̱ iti̍ | mama̍ | śruta̍m | hava̍m |
ā | na̱ḥ | ratnā̍ni | bibhra̍tau | aśvi̍nā | gaccha̍tam | yu̱vam |
rudrā̍ | hira̍ṇyavartanī̱ iti̱ hira̍ṇya-vartanī | ju̱ṣā̱ṇā | vā̱ji̱nī̱va̱sū̱ iti̍ vājinī-vasū | mādhvī̱ iti̍ | mama̍ | śruta̍m | hava̍m |
su̱-stubha̍ḥ | vā̱m | vṛ̱ṣa̱ṇva̱sū̱ iti̍ vṛṣaṇ-vasū | rathe̍ | vāṇī̍cī | ā-hi̍tā |
u̱ta | vā̱m | ka̱ku̱haḥ | mṛ̱gaḥ | pṛkṣa̍ḥ | kṛ̱ṇo̱ti̱ | vā̱pu̱ṣaḥ | mādhvī̱ iti̍ | mama̍ | śru̱ta̱m | hava̍m |
bo̱dhit-ma̍nasā | ra̱thyā̍ | i̱ṣi̱rā | ha̱va̱na̱-śrutā̍ |
vi-bhi̍ḥ | cyavā̍nam | a̱śvi̱nā̱ | ni | yā̱tha̱ḥ | adva̍yāvinam | mādhvī̱ iti̍ | mama̍ | śru̱ta̱m | hava̍m |
ā | vā̱m | na̱rā̱ | ma̱na̱ḥ-yuja̍ḥ | aśvā̍saḥ | pru̱ṣi̱ta-psa̍vaḥ |
vaya̍ḥ | va̱ha̱ntu̱ | pī̱taye̍ | sa̱ha | su̱mnebhi̍ḥ | a̱śvi̱nā̱ | mādhvī̱ iti̍ | mama̍ | śru̱ta̱m | hava̍m |
aśvi̍nau | ā | i̱ha | ga̱ccha̱ta̱m | nāsa̍tyā | mā | vi | ve̱na̱ta̱m |
ti̱raḥ | ci̱t | a̱rya̱-yā | pari̍ | va̱rtiḥ | yā̱ta̱m | a̱dā̱bhyā̱ | mādhvī̱ iti̍ | mama̍ | śru̱ta̱m | hava̍m |
a̱smin | ya̱jñe | a̱dā̱bhyā̱ | ja̱ri̱tāra̍m | śu̱bha̱ḥ | pa̱tī̱ iti̍ |
a̱va̱syum | a̱śvi̱nā̱ | yu̱vam | gṛ̱ṇanta̍m | upa̍ | bhū̱ṣa̱tha̱ḥ | mādhvī̱ iti̍ | mama̍ | śru̱ta̱m | hava̍m |
abhū̍t | u̱ṣāḥ | ruśa̍t-paśuḥ | ā | a̱gniḥ | a̱dhā̱yi̱ | ṛ̱tviya̍ḥ |
ayo̍ji | vā̱m | vṛ̱ṣa̱ṇva̱sū̱ iti̍ vṛṣaṇ-vasū | ratha̍ḥ | da̱srau̱ | ama̍rtyaḥ | mādhvī̱ iti̍ | mama̍ | śru̱ta̱m | hava̍m |
ā | bhā̱ti̱ | a̱gniḥ | u̱ṣasā̍m | anī̍kam | ut | viprā̍ṇām | de̱va̱-yāḥ | vāca̍ḥ | a̱sthu̱ḥ |
a̱rvāñcā̍ | nū̱nam | ra̱thyā̱ | i̱ha | yā̱ta̱m | pī̱pi̱-vāṁsa̍m | a̱śvi̱nā̱ | gha̱rmam | accha̍ |
na | sa̱ṁskṛ̱tam | pra | mi̱mī̱ta̱ḥ | gami̍ṣṭhā | anti̍ | nū̱nam | a̱śvinā̍ | upa̍-stutā | i̱ha |
divā̍ | a̱bhi̱-pi̱tve | ava̍sā | ā-ga̍miṣṭhā | prati̍ | ava̍rtim | dā̱śuṣe̍ | śam-bha̍viṣṭhā |
u̱ta | ā | yā̱ta̱m | sa̱m-ga̱ve | prā̱taḥ | ahna̍ḥ | ma̱dhyaṁdi̍ne | ut-i̍tā | sūrya̍sya |
divā̍ | nakta̍m | ava̍sā | śam-ta̍mena | na | i̱dānī̍m | pī̱tiḥ | a̱śvinā̍ | ā | ta̱tā̱na̱ |
i̱dam | hi | vā̱m | pra̱-divi̍ | sthāna̍m | oka̍ḥ | i̱me | gṛ̱hāḥ | a̱śvi̱nā̱ | i̱dam | du̱ro̱ṇam |
ā | na̱ḥ | di̱vaḥ | bṛ̱ha̱taḥ | parva̍tāt | ā | a̱t-bhyaḥ | yā̱ta̱m | iṣa̍m | ūrja̍m | vaha̍ntā |
sam | a̱śvino̍ḥ | ava̍sā | nūta̍nena | ma̱ya̱ḥ-bhuvā̍ | su̱-pranī̍tī | ga̱me̱ma̱ |
ā | na̱ḥ | ra̱yim | va̱ha̱ta̱m | ā | u̱ta | vī̱rān | ā | viśvā̍ni | a̱mṛ̱tā̱ | saubha̍gāni |
prā̱ta̱ḥ-yāvā̍nā | pra̱tha̱mā | ya̱ja̱dhva̱m | pu̱rā | gṛdhrā̍t | ara̍ruṣaḥ | pi̱bā̱ta̱ḥ |
prā̱taḥ | hi | ya̱jñam | a̱śvinā̍ | da̱dhāte̱ iti̍ | pra | śa̱ṁsa̱nti̱ | ka̱vaya̍ḥ | pū̱rva̱-bhāja̍ḥ |
prā̱taḥ | ya̱ja̱dhva̱m | a̱śvinā̍ | hi̱no̱ta̱ | na | sā̱yam | a̱sti̱ | de̱va̱-yāḥ | aju̍ṣṭam |
u̱ta | a̱nyaḥ | a̱smat | ya̱ja̱te̱ | vi | ca̱ | āva̍ḥ | pūrva̍ḥ-pūrvaḥ | yaja̍mānaḥ | vanī̍yān |
hira̍ṇya-tvak | madhu̍-varṇaḥ | ghṛ̱ta-snu̍ḥ | pṛkṣa̍ḥ | vaha̍n | ā | ratha̍ḥ | va̱rta̱te̱ | vā̱m |
mana̍ḥ-javāḥ | a̱śvi̱nā̱ | vāta̍-raṁhāḥ | yena̍ | a̱ti̱-yā̱thaḥ | du̱ḥ-i̱tāni̍ | viśvā̍ |
yaḥ | bhūyi̍ṣṭham | nāsa̍tyābhyām | vi̱veṣa̍ | cani̍ṣṭham | pi̱tvaḥ | rara̍te | vi̱-bhā̱ge |
saḥ | to̱kam | a̱sya̱ | pī̱pa̱ra̱t | śamī̍bhiḥ | anū̍rdhva-bhāsaḥ | sada̍m | it | tu̱tu̱ryā̱t |
sam | a̱śvino̍ḥ | ava̍sā | nūta̍nena | ma̱ya̱ḥ-bhuvā̍ | su̱-pranī̍tī | ga̱me̱ma̱ |
ā | na̱ḥ | ra̱yim | va̱ha̱ta̱m | ā | u̱ta | vī̱rān | ā | viśvā̍ni | a̱mṛ̱tā̱ | saubha̍gāni |
aśvi̍nau | ā | i̱ha | ga̱ccha̱ta̱m | nāsa̍tyā | mā | vi | ve̱na̱ta̱m |
ha̱ṁsau-i̍va | pa̱ta̱ta̱m | ā | su̱tān | upa̍ |
aśvi̍nā | ha̱ri̱ṇau-i̍va | gau̱rau-i̍va | anu̍ | yava̍sam |
ha̱ṁsau-i̍va | pa̱ta̱ta̱m | ā | su̱tān | upa̍ |
aśvi̍nā | vā̱ji̱nī̱va̱sū̱ iti̍ vājinī-vasū | ju̱ṣethā̍m | ya̱jñam | i̱ṣṭaye̍ |
ha̱ṁsau-i̍va | pa̱ta̱ta̱m | ā | su̱tān | upa̍ |
atri̍ḥ | yat | vā̱m | a̱va̱-roha̍n | ṛ̱bīsa̍m | ajo̍havīt | nādha̍mānā-iva | yoṣā̍ |
śye̱nasya̍ | ci̱t | java̍sā | nūta̍nena | ā | a̱ga̱ccha̱ta̱m | a̱śvi̱nā̱ | śam-ta̍mena |
vi | ji̱hī̱ṣva̱ | va̱na̱spa̱te̱ | yoni̍ḥ | sūṣya̍ntyāḥ-iva |
śru̱tam | me̱ | a̱śvi̱nā̱ | hava̍m | sa̱pta-va̍dhrim | ca̱ | mu̱ñca̱ta̱m |
bhī̱tāya̍ | nādha̍mānāya | ṛṣa̍ye | sa̱pta-va̍dhraye |
mā̱yābhi̍ḥ | a̱śvi̱nā̱ | yu̱vam | vṛ̱kṣam | sam | ca̱ | vi | ca̱ | a̱ca̱tha̱ḥ |
yathā̍ | vāta̍ḥ | pu̱ṣka̱riṇī̍m | sa̱m-i̱ṅgaya̍ti | sa̱rvata̍ḥ |
e̱va | te̱ | garbha̍ḥ | e̱ja̱tu̱ | ni̱ḥ-aitu̍ | daśa̍-māsyaḥ |
yathā̍ | vāta̍ḥ | yathā̍ | vana̍m | yathā̍ | sa̱mu̱draḥ | eja̍ti |
e̱va | tvam | da̱śa̱-mā̱sya̱ | sa̱ha | ava̍ | i̱hi̱ | ja̱rāyu̍ṇā |
daśa̍ | māsā̍n | śa̱śa̱yā̱naḥ | ku̱mā̱raḥ | adhi̍ | mā̱tari̍ |
ni̱ḥ-aitu̍ | jī̱vaḥ | akṣa̍taḥ | jī̱vaḥ | jīva̍ntyāḥ | adhi̍ |
ma̱he | na̱ḥ | a̱dya | bo̱dha̱ya̱ | uṣa̍ḥ | rā̱ye | di̱vitma̍tī |
yathā̍ | ci̱t | na̱ḥ | abo̍dhayaḥ | sa̱tya-śra̍vasi | vā̱yye | su-jā̍te | aśva̍-sūnṛte |
yā | su̱-nī̱the | śau̱ca̱t-ra̱the | vi | auccha̍ḥ | du̱hi̱ta̱ḥ | di̱va̱ḥ |
sā | vi | u̱ccha̱ | sahī̍yasi | sa̱tya-śra̍vasi | vā̱yye | su-jā̍te | aśva̍-sūnṛte |
sā | na̱ḥ | a̱dya | ā̱bha̱rat-va̍suḥ | vi | u̱ccha̱ | du̱hi̱ta̱ḥ | di̱va̱ḥ |
yo iti̍ | vi | auccha̍ḥ | sahī̍yasi | sa̱tya-śra̍vasi | vā̱yye | su-jā̍te | aśva̍-sūnṛte |
a̱bhi | ye | tvā̱ | vi̱bhā̱-va̱ri̱ | stomai̍ḥ | gṛ̱ṇanti̍ | vahna̍yaḥ |
ma̱ghaiḥ | ma̱gho̱ni̱ | su̱-śriya̍ḥ | dāma̍n-vantaḥ | su̱-rā̱taya̍ḥ | su-jā̍te | aśva̍-sūnṛte |
yat | ci̱t | hi | te̱ | ga̱ṇāḥ | i̱me | cha̱daya̍nti | ma̱ghatta̍ye |
pari̍ | ci̱t | vaṣṭa̍yaḥ | da̱dhu̱ḥ | dada̍taḥ | rādha̍ḥ | ahra̍yam | su-jā̍te | aśva̍-sūnṛte |
ā | e̱ṣu̱ | dhā̱ḥ | vī̱ra-va̍t | yaśa̍ḥ | uṣa̍ḥ | ma̱gho̱ni̱ | sū̱riṣu̍ |
ye | na̱ḥ | rādhā̍ṁsi | ahra̍yā | ma̱gha-vā̍naḥ | arā̍sata | su-jā̍te | aśva̍-sūnṛte |
tebhya̍ḥ | dyu̱mnam | bṛ̱hat | yaśa̍ḥ | uṣa̍ḥ | ma̱gho̱ni̱ | ā | va̱ha̱ |
ye | na̱ḥ | rādhā̍ṁsi | aśvyā̍ | ga̱vyā | bhaja̍nta | sū̱raya̍ḥ | su-jā̍te | aśva̍-sūnṛte |
u̱ta | na̱ḥ | go-ma̍tīḥ | iṣa̍ḥ | ā | va̱ha̱ | du̱hi̱ta̱ḥ | di̱va̱ḥ |
sā̱kam | sūrya̍sya | ra̱śmi-bhi̍ḥ | śu̱kraiḥ | śoca̍t-bhiḥ | a̱rci-bhi̍ḥ | su-jā̍te | aśva̍-sūnṛte |
vi | u̱ccha̱ | du̱hi̱ta̱ḥ | di̱va̱ḥ | mā | ci̱ram | ta̱nu̱thā̱ḥ | apa̍ḥ |
na | it | tvā̱ | ste̱nam | yathā̍ | ri̱pum | tapā̍ti | sūra̍ḥ | a̱rciṣā̍ | su-jā̍te | aśva̍-sūnṛte |
e̱tāva̍t | vā̱ | it | u̱ṣa̱ḥ | tvam | bhūya̍ḥ | vā̱ | dātu̍m | a̱rha̱si̱ |
yā | sto̱tṛ-bhya̍ḥ | vi̱bhā̱-va̱ri̱ | u̱cchantī̍ | na | pra̱-mīya̍se | su-jā̍te | aśva̍-sūnṛte |
dyu̱tat-yā̍mānam | bṛ̱ha̱tīm | ṛ̱tena̍ | ṛ̱ta-va̍rīm | a̱ru̱ṇa-psu̍m | vi̱-bhā̱tīm |
de̱vīm | u̱ṣasa̍m | sva̍ḥ | ā̱-vaha̍ntīm | prati̍ | viprā̍saḥ | ma̱ti-bhi̍ḥ | ja̱ra̱nte̱ |
e̱ṣā | jana̍m | da̱rśa̱tā | bo̱dhaya̍ntī | su̱-mān | pa̱thaḥ | kṛ̱ṇva̱tī | yā̱ti̱ | agre̍ |
bṛ̱ha̱t-ra̱thā | bṛ̱ha̱tī | vi̱śva̱m-i̱nvā | u̱ṣāḥ | jyoti̍ḥ | ya̱ccha̱ti̱ | agre̍ | ahnā̍m |
e̱ṣā | gobhi̍ḥ | a̱ru̱ṇebhi̍ḥ | yu̱jā̱nā | asre̍dhantī | ra̱yim | apra̍-āyu | ca̱kre̱ |
pa̱thaḥ | rada̍ntī | su̱vi̱tāya̍ | de̱vī | pu̱ru̱-stu̱tā | vi̱śva-vā̍rā | vi | bhā̱ti̱ |
e̱ṣā | vi-e̍nī | bha̱va̱ti̱ | dvi̱-barhā̍ḥ | ā̱vi̱ḥ-kṛ̱ṇvā̱nā | ta̱nva̍m | pu̱rastā̍t |
ṛ̱tasya̍ | panthā̍m | anu̍ | e̱ti̱ | sā̱dhu | pra̱jā̱na̱tī-i̍va | na | diśa̍ḥ | mi̱nā̱ti̱ |
e̱ṣā | śu̱bhrā | na | ta̱nva̍ḥ | vi̱dā̱nā | ū̱rdhvā-i̍va | snā̱tī | dṛ̱śaye̍ | na̱ḥ | a̱sthā̱t |
apa̍ | dveṣa̍ḥ | bādha̍mānā | tamā̍ṁsi | u̱ṣāḥ | di̱vaḥ | du̱hi̱tā | jyoti̍ṣā | ā | a̱gā̱t |
e̱ṣā | pra̱tī̱cī | du̱hi̱tā | di̱vaḥ | nṝn | yoṣā̍-iva | bha̱drā | ni | ri̱ṇī̱te̱ | apsa̍ḥ |
vi̱-ū̱rṇva̱tī | dā̱śuṣe̍ | vāryā̍ṇi | puna̍ḥ | jyoti̍ḥ | yu̱va̱tiḥ | pū̱rva-thā̍ | a̱ka̱ritya̍kaḥ |
yu̱ñjate̍ | mana̍ḥ | u̱ta | yu̱ñjate̍ | dhiya̍ḥ | viprā̍ḥ | vipra̍sya | bṛ̱ha̱taḥ | vi̱pa̱ḥ-cita̍ḥ |
vi | hotrā̍ḥ | da̱dhe̱ | va̱yu̱na̱-vit | eka̍ḥ | it | ma̱hī | de̱vasya̍ | sa̱vi̱tuḥ | pari̍-stutiḥ |
viśvā̍ | rū̱pāṇi̍ | prati̍ | mu̱ñca̱te̱ | ka̱viḥ | pra | a̱sā̱vī̱t | bha̱dram | dvi̱-pade̍ | catu̍ḥ-pade |
vi | nāka̍m | a̱khya̱t | sa̱vi̱tā | vare̍ṇyaḥ | anu̍ | pra̱-yāna̍m | u̱ṣasa̍ḥ | vi | rā̱ja̱ti̱ |
yasya̍ | pra̱-yāna̍m | anu̍ | a̱nye | it | ya̱yuḥ | de̱vāḥ | de̱vasya̍ | ma̱hi̱māna̍m | oja̍sā |
yaḥ | pārthi̍vāni | vi̱-ma̱me | saḥ | eta̍śaḥ | rajā̍ṁsi | de̱vaḥ | sa̱vi̱tā | ma̱hi̱-tva̱nā |
u̱ta | yā̱si̱ | sa̱vi̱ta̱riti̍ | trīṇi̍ | ro̱ca̱nā | u̱ta | sūrya̍sya | ra̱śmi-bhi̍ḥ | sam | u̱cya̱si̱ |
u̱ta | rātrī̍m | u̱bha̱yata̍ḥ | pari̍ | ī̱ya̱se̱ | u̱ta | mi̱traḥ | bha̱va̱si̱ | de̱va̱ | dharma̍-bhiḥ |
u̱ta | ī̱śi̱ṣe̱ | pra̱-sa̱vasya̍ | tvam | eka̍ḥ | it | u̱ta | pū̱ṣā | bha̱va̱si̱ | de̱va̱ | yāma̍-bhiḥ |
u̱ta | i̱dam | viśva̍m | bhuva̍nam | vi | rā̱ja̱si̱ | śyā̱va-a̍śvaḥ | te̱ | sa̱vi̱ta̱riti̍ | stoma̍m | ā̱na̱śe̱ |
tat | sa̱vi̱tuḥ | vṛ̱ṇī̱ma̱he̱ | va̱yam | de̱vasya̍ | bhoja̍nam |
śreṣṭha̍m | sa̱rva̱-dhāta̍mam | tura̍m | bhaga̍sya | dhī̱ma̱hi̱ |
asya̍ | hi | svaya̍śaḥ-taram | sa̱vi̱tuḥ | kat | ca̱na | pri̱yam |
na | mi̱nanti̍ | sva̱-rājya̍m |
saḥ | hi | ratnā̍ni | dā̱śuṣe̍ | su̱vāti̍ | sa̱vi̱tā | bhaga̍ḥ |
tam | bhā̱gam | ci̱tram | ī̱ma̱he̱ |
a̱dya | na̱ḥ | de̱va̱ | sa̱vi̱ta̱riti̍ | pra̱jā-va̍t | sā̱vī̱ḥ | saubha̍gam |
parā̍ | du̱ḥ-svapnya̍m | su̱va̱ |
viśvā̍ni | de̱va̱ | sa̱vi̱ta̱ḥ | du̱ḥ-i̱tāni̍ | parā̍ | su̱va̱ |
yat | bha̱dram | tat | na̱ḥ | ā | su̱va̱ |
anā̍gasaḥ | adi̍taye | de̱vasya̍ | sa̱vi̱tuḥ | sa̱ve |
viśvā̍ | vā̱māni̍ | dhī̱ma̱hi̱ |
ā | vi̱śva-de̍vam | sat-pa̍tim | su̱-u̱ktaiḥ | a̱dya | vṛ̱ṇī̱ma̱he̱ |
sa̱tya-sa̍vam | sa̱vi̱tāra̍m |
yaḥ | i̱me iti̍ | u̱bhe iti̍ | aha̍nī̱ iti̍ | pu̱raḥ | eti̍ | apra̍-yucchan |
su̱-ā̱dhīḥ | de̱vaḥ | sa̱vi̱tā |
yaḥ | i̱mā | viśvā̍ | jā̱tāni̍ | ā̱-śra̱vaya̍ti | śloke̍na |
pra | ca̱ | su̱vāti̍ | sa̱vi̱tā |
accha̍ | va̱da̱ | ta̱vasa̍m | gī̱ḥ-bhiḥ | ā̱bhiḥ | stu̱hi | pa̱rjanya̍m | nama̍sā | ā |vi̱vā̱sa̱ |
kani̍kradat | vṛ̱ṣa̱bhaḥ | jī̱ra-dā̍nuḥ | reta̍ḥ | da̱dhā̱ti̱ | oṣa̍dhīṣu | garbha̍m |
vi | vṛ̱kṣān | ha̱nti̱ | u̱ta | ha̱nti̱ | ra̱kṣasa̍ḥ | viśva̍m | bi̱bhā̱ya̱ | bhuva̍nam | ma̱hā-va̍dhāt |
u̱ta | anā̍gāḥ | ī̱ṣa̱te̱ | vṛṣṇya̍-vataḥ | yat | pa̱rjanya̍ḥ | sta̱naya̍n | hanti̍ | du̱ḥ-kṛta̍ḥ |
ra̱thī-i̍va | kaśa̍yā | aśvā̍n | a̱bhi̱-kṣi̱pan | ā̱viḥ | dū̱tān | kṛ̱ṇu̱te̱ | va̱rṣyā̍n | aha̍ |
dū̱rāt | si̱ṁhasya̍ | sta̱nathā̍ḥ | ut | ī̱ra̱te̱ | yat | pa̱rjanya̍ḥ | kṛ̱ṇu̱te | va̱rṣya̍m | nabha̍ḥ |
pra | vātā̍ḥ | vānti̍ | pa̱taya̍nti | vi̱-dyuta̍ḥ | ut | oṣa̍dhīḥ | jiha̍te | pinva̍te | sva1̱̍riti̱ sva̍ḥ |
irā̍ | viśva̍smai | bhuva̍nāya | jā̱ya̱te̱ | yat | pa̱rjanya̍ḥ | pṛ̱thi̱vīm | reta̍sā | ava̍ti |
yasya̍ | vra̱te | pṛ̱thi̱vī | nanna̍mīti | yasya̍ | vra̱te | śa̱pha-va̍t | jarbhu̍rīti |
yasya̍ | vra̱te | oṣa̍dhīḥ | vi̱śva-rū̍pāḥ | saḥ | na̱ḥ | pa̱rja̱nya̱ | mahi̍ | śarma̍ | ya̱ccha̱ |
di̱vaḥ | na̱ḥ | vṛ̱ṣṭim | ma̱ru̱ta̱ḥ | ra̱rī̱dhva̱m | pra | pi̱nva̱ta̱ | vṛṣṇa̍ḥ | aśva̍sya | dhārā̍ḥ |
a̱rvāṅ | e̱tena̍ | sta̱na̱yi̱tnunā̍ | ā | i̱hi̱ | a̱paḥ | ni̱-si̱ñcan | asu̍raḥ | pi̱tā | nā̱ḥ |
a̱bhi | kra̱nda̱ | sta̱naya̍ | garbha̍m | ā | dhā̱ḥ | u̱da̱n-vatā̍ | pari̍ | dī̱ya̱ | rathe̍na |
dṛti̍m | su | ka̱rṣa̱ | vi-si̍tam | nya̍ñcam | sa̱māḥ | bha̱va̱ntu̱ | u̱t-vata̍ḥ | ni̱-pā̱dāḥ |
ma̱hānta̍m | kośa̍m | ut | a̱ca̱ | ni | si̱ñca̱ | syanda̍ntām | ku̱lyāḥ | vi-si̍tāḥ | pu̱rastā̍t |
ghṛ̱tena̍ | dyāvā̍pṛthi̱vī iti̍ | vi | u̱ndhi̱ | su̱-pra̱pā̱nam | bha̱va̱tu̱ | a̱ghnyābhya̍ḥ |
yat | pa̱rja̱nya̱ | kani̍kradat | sta̱naya̍n | haṁsi̍ | du̱ḥ-kṛta̍ḥ |
prati̍ | i̱dam | viśva̍m | mo̱da̱te̱ | yat | kim | ca̱ | pṛ̱thi̱vyām | adhi̍ |
ava̍rṣīḥ | va̱rṣam | ut | ū̱m̐ iti̍ | su | gṛ̱bhā̱ya̱ | aka̍ḥ | dhanvā̍ni | ati̍-e̱ta̱vai | ū̱m̐ iti̍ |
ajī̍janaḥ | oṣa̍dhīḥ | bhoja̍nāya | kam | u̱ta | pra̱-jābhya̍ḥ | a̱vi̱da̱ḥ | ma̱nī̱ṣām |
baṭ | i̱tthā | parva̍tānām | khi̱dram | bi̱bha̱rṣi̱ | pṛ̱thi̱vi̱ |
pra | yā | bhūmi̍m | pra̱va̱tva̱ti̱ | ma̱hnā | ji̱noṣi̍ | ma̱hi̱ni̱ |
stomā̍saḥ | tvā̱ | vi̱-cā̱ri̱ṇi̱ | prati̍ | sto̱bha̱nti̱ | a̱ktu-bhi̍ḥ |
pra | yā | vāja̍m | na | heṣa̍ntam | pe̱rum | asya̍si | a̱rju̱ni̱ |
dṛ̱ḻhā | ci̱t | yā | vana̱spatī̍n | kṣma̱yā | dardha̍rṣi | oja̍sā |
yat | te̱ | a̱bhrasya̍ | vi̱-dyuta̍ḥ | di̱vaḥ | varṣa̍nti | vṛ̱ṣṭaya̍ḥ |
pra | sa̱m-rāje̍ | bṛ̱hat | a̱rca̱ | ga̱bhī̱ram | brahma̍ | pri̱yam | varu̍ṇāya | śru̱tāya̍ |
vi | yaḥ | ja̱ghāna̍ | śa̱mi̱tā-i̍va | carma̍ | u̱pa̱-stire̍ | pṛ̱thi̱vīm | sūryā̍ya |
vane̍ṣu | vi | a̱ntari̍kṣam | ta̱tā̱na̱ | vāja̍m | arva̍t-su | paya̍ḥ | u̱sriyā̍su |
hṛ̱t-su | kratu̍m | varu̍ṇaḥ | a̱p-su | a̱gnim | di̱vi | sūrya̍m | a̱da̱dhā̱t | soma̍m | adrau̍ |
nī̱cīna̍-bāram | varu̍ṇaḥ | kava̍ndham | pra | sa̱sa̱rja̱ | roda̍sī̱ iti̍ | a̱ntari̍kṣam |
tena̍ | viśva̍sya | bhuva̍nasya | rājā̍ | yava̍m | na | vṛ̱ṣṭiḥ | vi | u̱na̱tti̱ | bhūma̍ |
u̱natti̍ | bhūmi̍m | pṛ̱thi̱vīm | u̱ta | dyām | ya̱dā | du̱gdham | varu̍ṇaḥ | vaṣṭi̍ | āt | it |
sam | a̱bhreṇa̍ | va̱sa̱ta̱ | parva̍tāsaḥ | ta̱vi̱ṣī̱-yanta̍ḥ | śra̱tha̱ya̱nta̱ | vī̱rāḥ |
i̱mām | ū̱m̐ iti̍ | su | ā̱su̱rasya̍ | śru̱tasya̍ | ma̱hīm | mā̱yām | varu̍ṇasya | pra | vo̱ca̱m |
māne̍na-iva | ta̱sthi̱-vān | a̱ntari̍kṣe | vi | yaḥ | ma̱me | pṛ̱thi̱vīm | sūrye̍ṇa |
i̱mām | ū̱m̐ iti̍ | nu | ka̱vi-ta̍masya | mā̱yām | ma̱hīm | de̱vasya̍ | naki̍ḥ | ā | da̱dha̱rṣa̱ |
eka̍m | yat | u̱dnā | na | pṛ̱ṇanti̍ | enī̍ḥ | ā̱-si̱ñcantī̍ḥ | a̱vana̍yaḥ | sa̱mu̱dram |
a̱rya̱mya̍m | va̱ru̱ṇa̱ | mi̱trya̍m | vā̱ | sakhā̍yam | vā̱ | sada̍m | it | bhrāta̍ram | vā̱ |
ve̱śam | vā̱ | nitya̍m | va̱ru̱ṇa̱ | ara̍ṇam | vā̱ | yat | sī̱m | āga̍ḥ | ca̱kṛ̱ma | śi̱śratha̍ḥ | tat |
ki̱ta̱vāsa̍ḥ | yat | ri̱ri̱puḥ | na | dī̱vi | yat | vā̱ | gha̱ | sa̱tyam | u̱ta | yat | na | vi̱dma |
sarvā̍ | tā | vi | sya̱ | śi̱thi̱rā-i̍va | de̱va̱ | adha̍ | te̱ | syā̱ma̱ | va̱ru̱ṇa̱ | pri̱yāsa̍ḥ |
indrā̍gnī̱ iti̍ | yam | ava̍thaḥ | u̱bhā | vāje̍ṣu | martya̍m |
dṛ̱ḻhā | ci̱t | saḥ | pra | bhe̱da̱ti̱ | dyu̱mnā | vāṇī̍ḥ-iva | tri̱taḥ |
yā | pṛta̍nāsu | du̱starā̍ | yā | vāje̍ṣu | śra̱vāyyā̍ |
yā | pañca̍ | ca̱rṣa̱ṇīḥ | a̱bhi | i̱ndrā̱gnī iti̍ | tā | ha̱vā̱ma̱he̱ |
tayo̍ḥ | it | ama̍-vat | śava̍ḥ | ti̱gmā | di̱dyut | ma̱ghono̍ḥ |
prati̍ | druṇā̍ | gabha̍styoḥ | gavā̍m | vṛ̱tra̱-ghne | ā | ī̱ṣa̱te̱ |
tā | vā̱m | eṣe̍ | rathā̍nām | i̱ndrā̱gnī iti̍ | ha̱vā̱ma̱he̱ |
patī̱ iti̍ | tu̱rasya̍ | rādha̍saḥ | vi̱dvāṁsā̍ | girva̍ṇaḥ-tamā |
tā | vṛ̱dhantau̍ | anu̍ | dyūn | martā̍ya | de̱vau | a̱dabhā̍ |
arha̍ntā | ci̱t | pu̱raḥ | da̱dhe̱ | aṁśā̍-iva | de̱vau | arva̍te |
e̱va | i̱ndrā̱gni-bhyā̍m | ahā̍vi | ha̱vyam | śū̱ṣya̍m | ghṛ̱tam | na | pū̱tam | adri̍-bhiḥ |
tā | sū̱riṣu̍ | śrava̍ḥ | bṛ̱hat | ra̱yim | gṛ̱ṇat-su̍ | di̱dhṛ̱ta̱m | iṣa̍m | gṛ̱ṇat-su̍ | di̱dhṛ̱ta̱m |
pra | va̱ḥ | ma̱he | ma̱taya̍ḥ | ya̱ntu̱ | viṣṇa̍ve | ma̱rutva̍te | gi̱ri̱-jāḥ | e̱va̱yāma̍rut |
pra | śardhā̍ya | pra-ya̍jyave | su̱-khā̱daye̍ | ta̱vase̍ | bha̱ndat-i̍ṣṭaye | dhuni̍-vratāya | śava̍se |
pra | ye | jā̱tāḥ | ma̱hi̱nā | ye | ca̱ | nu | sva̱yam | pra | vi̱dmanā̍ | bru̱vate̍ | e̱va̱yāma̍rut |
kratvā̍ | tat | va̱ḥ | ma̱ru̱ta̱ḥ | na | ā̱-dhṛṣe̍ | śava̍ḥ | dā̱nā | ma̱hnā | tat | e̱ṣā̱m | adhṛ̍ṣṭāsaḥ | na | adra̍yaḥ |
pra | ye | di̱vaḥ | bṛ̱ha̱taḥ | śṛ̱ṇvi̱re | gi̱rā | su̱-śukvā̍naḥ | su̱-bhva̍ḥ | e̱va̱yāma̍rut |
na | yeṣā̍m | irī̍ | sa̱dha-sthe̍ | īṣṭe̍ | ā | a̱gnaya̍ḥ | na | sva-vi̍dyutaḥ | pra | spa̱ndrāsa̍ḥ | dhunī̍nām |
saḥ | ca̱kra̱me̱ | ma̱ha̱taḥ | niḥ | u̱ru̱-kra̱maḥ | sa̱mā̱nasmā̍t | sada̍saḥ | e̱va̱yāma̍rut |
ya̱dā | ayu̍kta | tmanā̍ | svāt | adhi̍ | snu-bhi̍ḥ | vi-spa̍rdhasaḥ | vi-ma̍hasaḥ | jigā̍ti | śe-vṛ̍dhaḥ | nṛ-bhi̍ḥ |
sva̱naḥ | na | va̱ḥ | ama̍-vān | re̱ja̱ya̱t | vṛṣā̍ | tve̱ṣaḥ | ya̱yiḥ | ta̱vi̱ṣaḥ | e̱va̱yāma̍rut |
yena̍ | saha̍ntaḥ | ṛ̱ñjata̍ | sva-ro̍ciṣaḥ | sthāḥ-ra̍śmānaḥ | hi̱ra̱ṇyayā̍ḥ | su̱-ā̱yu̱dhāsa̍ḥ | i̱ṣmiṇa̍ḥ |
a̱pā̱raḥ | va̱ḥ | ma̱hi̱mā | vṛ̱ddha̱-śa̱va̱sa̱ḥ | tve̱ṣam | śava̍ḥ | a̱va̱tu̱ | e̱va̱yāma̍rut |
sthātā̍raḥ | hi | pra-si̍tau | sa̱m-dṛśi̍ | sthana̍ | te | na̱ḥ | u̱ru̱ṣya̱ta̱ | ni̱daḥ | śu̱śu̱kvāṁsa̍ḥ | na | a̱gnaya̍ḥ |
te | ru̱drāsa̍ḥ | su-ma̍khāḥ | a̱gnaya̍ḥ | ya̱thā̱ | tu̱vi̱-dyu̱mnāḥ | a̱va̱ntu̱ | e̱va̱yāma̍rut |
dī̱rgham | pṛ̱thu | pa̱pra̱the̱ | sadma̍ | pārthi̍vam | yeṣā̍m | ajme̍ṣu | ā | ma̱haḥ | śardhā̍ṁsi | adbhu̍ta-enasām |
a̱dve̱ṣaḥ | na̱ḥ | ma̱ru̱ta̱ḥ | gā̱tum | ā | i̱ta̱na̱ | śrota̍ | hava̍m | ja̱ri̱tuḥ | e̱va̱yāma̍rut |
viṣṇo̍ḥ | ma̱haḥ | sa̱-ma̱nya̱va̱ḥ | yu̱yo̱ta̱na̱ | smat | ra̱thya̍ḥ | na | da̱ṁsanā̍ | apa̍ | dveṣā̍ṁsi | sa̱nu̱tariti̍ |
ganta̍ | na̱ḥ | ya̱jñam | ya̱jñi̱yā̱ḥ | su̱-śami̍ | śrota̍ | hava̍m | a̱ra̱kṣaḥ | e̱va̱yāma̍rut |
jyeṣṭhā̍saḥ | na | parva̍tāsaḥ | vi-o̍mani | yū̱yam | tasya̍ | pra̱-ce̱ta̱sa̱ḥ | syāta̍ | du̱ḥ-dharta̍vaḥ | ni̱daḥ |
tvam | hi | a̱gne̱ | pra̱tha̱maḥ | ma̱notā̍ | a̱syāḥ | dhi̱yaḥ | abha̍vaḥ | dasma̍ | hotā̍ |
tvam | sī̱m | vṛ̱ṣa̱n | a̱kṛta̱ṇo̱ḥ | du̱starī̍tu | saha̍ḥ | viśva̍smai | saha̍se | saha̍dhyai |
adha̍ | hotā̍ | ni | a̱sī̱da̱ḥ | yajī̍yān | i̱ḻaḥ | pa̱de | i̱ṣaya̍n | īḍya̍ḥ | san |
tam | tvā̱ | nara̍ḥ | pra̱tha̱mam | de̱va̱-yanta̍ḥ | ma̱haḥ | rā̱ye | ci̱taya̍ntaḥ | anu̍ | gma̱n |
vṛ̱tā-i̍va | yanta̍m | ba̱hu-bhi̍ḥ | va̱sa̱vyai̍ḥ | tve iti̍ | ra̱yim | jā̱gṛ̱-vāṁsa̍ḥ | anu̍ | gma̱n |
ruśa̍ntam | a̱gnim | da̱rśa̱tam | bṛ̱hanta̍m | va̱pā-va̍ntam | vi̱śvahā̍ | dī̱di̱-vāṁsa̍m |
pa̱dam | de̱vasya̍ | nama̍sā | vyanta̍ḥ | śra̱va̱syava̍ḥ | śrava̍ḥ | ā̱pa̱n | amṛ̍ktam |
nāmā̍ni | ci̱t | da̱dhi̱re̱ | ya̱jñiyā̍ni | bha̱drāyā̍m | te̱ | ra̱ṇa̱ya̱nta̱ | sam-dṛ̍ṣṭau |
tvām | va̱rdha̱nti̱ | kṣi̱taya̍ḥ | pṛ̱thi̱vyām | tvām | rāya̍ḥ | u̱bhayā̍saḥ | janā̍nām |
tvam | trā̱tā | ta̱ra̱ṇe̱ | cetya̍ḥ | bhū̱ḥ | pi̱tā | mā̱tā | sada̍m | it | mānu̍ṣāṇām |
sa̱pa̱ryeṇya̍ḥ | saḥ | pri̱yaḥ | vi̱kṣu | a̱gniḥ | hotā̍ | ma̱ndraḥ | ni | si̱sā̱da̱ | yajī̍yān |
tam | tvā̱ | va̱yam | dame̍ | ā | dī̱di̱-vāṁsa̍m | upa̍ | jñu̱-bādha̍ḥ | nama̍sā | sa̱de̱ma̱ |
tvam | tvā̱ | va̱yam | su̱-dhya̍ḥ | navya̍m | a̱gne̱ | su̱mna̱-yava̍ḥ | ī̱ma̱he̱ | de̱va̱-yanta̍ḥ |
tvam | viśa̍ḥ | a̱na̱ya̱ḥ | dīdyā̍naḥ | di̱vaḥ | a̱gne̱ | bṛ̱ha̱tā | ro̱ca̱nena̍ |
vi̱śām | ka̱vim | vi̱śpati̍m | śaśva̍tīnām | ni̱-tośa̍nam | vṛ̱ṣa̱bham | ca̱rṣa̱ṇī̱nām |
preti̍-iṣaṇim | i̱ṣaya̍ntam | pā̱va̱kam | rāja̍ntam | a̱gnim | ya̱ja̱tam | ra̱yī̱ṇām |
saḥ | a̱gne̱ | ī̱je̱ | śa̱śa̱me | ca̱ | marta̍ḥ | yaḥ | te̱ | āna̍ṭ | sa̱m-idhā̍ | ha̱vya-dā̍tim |
yaḥ | ā-hu̍tim | pari̍ | veda̍ | nama̍ḥ-bhiḥ | viśvā̍ | it | saḥ | vā̱mā | da̱dha̱te̱ | tvā-ū̍taḥ |
a̱smai | ū̱m̐ iti̍ | te̱ | mahi̍ | ma̱he | vi̱dhe̱ma̱ | nama̍ḥ-bhiḥ | a̱gne̱ | sa̱m-idhā̍ | u̱ta | ha̱vyaiḥ |
vedī̍ | sū̱no̱ iti̍ | sa̱ha̱sa̱ḥ | gī̱ḥ-bhiḥ | u̱kthaiḥ | ā | te̱ | bha̱drāyā̍m | su̱-ma̱tau | ya̱te̱ma̱ |
ā | yaḥ | ta̱tantha̍ | roda̍sī̱ iti̍ | vi | bhā̱sā | śrava̍ḥ-bhiḥ | ca̱ | śra̱va̱sya̍ḥ | taru̍traḥ |
bṛ̱hat-bhi̍ḥ | vājai̍ḥ | sthavi̍rebhiḥ | a̱sme iti̍ | re̱vat-bhi̍ḥ | a̱gne̱ | vi̱-ta̱ram | vi | bhā̱hi̱ |
nṛ̱-vat | va̱so̱ iti̍ | sada̍m | it | dhe̱hi̱ | a̱sme iti̍ | bhūri̍ | to̱kāya̍ | tana̍yāya | pa̱śvaḥ |
pū̱rvīḥ | iṣa̍ḥ | bṛ̱ha̱tīḥ | ā̱re-a̍ghāḥ | a̱sme iti̍ | bha̱drā | sau̱śra̱va̱sāni̍ | sa̱ntu̱ |
pu̱rūṇi̍ | a̱gne̱ | pu̱ru̱dhā | tvā̱-yā | vasū̍ni | rā̱ja̱n | va̱sutā̍ | te̱ | a̱śyā̱m |
pu̱rūṇi̍ | hi | tve iti̍ | pu̱ru̱-vā̱ra̱ | santi̍ | agne̍ | vasu̍ | vi̱dha̱te | rāja̍ni | tve iti̍ |
tvam | hi | kṣaita̍-vat | yaśa̍ḥ | agne̍ | mi̱traḥ | na | patya̍se |
tvam | vi̱-ca̱rṣa̱ṇe̱ | śrava̍ḥ | vaso̱ iti̍ | pu̱ṣṭim | na | pu̱ṣya̱si̱ |
tvām | hi | sma̱ | ca̱rṣa̱ṇaya̍ḥ | ya̱jñebhi̍ḥ | gī̱ḥ-bhiḥ | īḻa̍te |
tvām | vā̱jī | yā̱ti̱ | a̱vṛ̱kaḥ | ra̱ja̱ḥ-tūḥ | vi̱śva-ca̍rṣaṇiḥ |
sa̱-joṣa̍ḥ | tvā̱ | di̱vaḥ | nara̍ḥ | ya̱jñasya̍ | ke̱tum | i̱ndha̱te̱ |
yat | ha̱ | syaḥ | mānu̍ṣaḥ | jana̍ḥ | su̱mna̱-yuḥ | ju̱hve | a̱dhva̱re |
ṛdha̍t | yaḥ | te̱ | su̱-dāna̍ve | dhi̱yā | marta̍ḥ | śa̱śama̍te |
ū̱tī | saḥ | bṛ̱ha̱taḥ | di̱vaḥ | dvi̱ṣaḥ | aṁha̍ḥ | na | ta̱ra̱ti̱ |
sa̱m-idhā̍ | yaḥ | te̱ | ā-hu̍tim | ni-śi̍tim | martya̍ḥ | naśa̍t |
va̱yā-va̍ntam | saḥ | pu̱ṣya̱ti̱ | kṣaya̍m | a̱gne̱ | śa̱ta-ā̍yuṣam |
tve̱ṣaḥ | te̱ | dhū̱maḥ | ṛ̱ṇva̱ti̱ | di̱vi | san | śu̱kraḥ | ā-ta̍taḥ |
sūra̍ḥ | na | hi | dyu̱tā | tvam | kṛ̱pā | pā̱va̱ka̱ | roca̍se |
adha̍ | hi | vi̱kṣu | īḍya̍ḥ | asi̍ | pri̱yaḥ | na̱ḥ | ati̍thiḥ |
ra̱ṇvaḥ | pu̱ri-i̍va | jūrya̍ḥ | sū̱nuḥ | na | tra̱ya̱yāyya̍ḥ |
kratvā̍ | hi | droṇe̍ | a̱jyase̍ | agne̍ | vā̱jī | na | kṛtvya̍ḥ |
pari̍jmā-iva | sva̱dhā | gaya̍ḥ | atya̍ḥ | na | hvā̱ryaḥ | śiśu̍ḥ |
tvam | tyā | ci̱t | acyu̍tā | agne̍ | pa̱śuḥ | na | yava̍se |
dhāma̍ | ha̱ | yat | te̱ | a̱ja̱ra̱ | vanā̍ | vṛ̱ścanti̍ | śikva̍saḥ |
veṣi̍ | hi | a̱dhva̱ri̱-ya̱tām | agne̍ | hotā̍ | dame̍ | vi̱śām |
sa̱m-ṛdha̍ḥ | vi̱śpa̱te̱ | kṛ̱ṇu̱ | ju̱ṣasva̍ | ha̱vyam | a̱ṅgi̱ra̱ḥ |
accha̍ | na̱ḥ | mi̱tra̱-ma̱ha̱ḥ | de̱va̱ | de̱vān | agne̍ | voca̍ḥ | su̱-ma̱tim | roda̍syoḥ |
vī̱hi | sva̱stim | su̱-kṣi̱tim | di̱vaḥ | nṝn | dvi̱ṣaḥ | aṁhā̍ṁsi | du̱ḥ-i̱tā | ta̱re̱ma̱ | tā | ta̱re̱ma̱ | tava̍ | ava̍sā | ta̱re̱ma̱ |
agne̍ | saḥ | kṣe̱ṣa̱t | ṛ̱ta̱-pāḥ | ṛ̱te̱-jāḥ | u̱ru | jyoti̍ḥ | na̱śa̱te̱ | de̱va̱-yuḥ | te̱ |
yam | tvam | mi̱treṇa̍ | varu̍ṇaḥ | sa̱-joṣā̍ḥ | deva̍ | pāsi̍ | tyaja̍sā | marta̍m | aṁha̍ḥ |
ī̱je | ya̱jñebhi̍ḥ | śa̱śa̱me | śamī̍bhiḥ | ṛ̱dhat-vā̍rāya | a̱gnaye̍ | da̱dā̱śa̱ |
e̱va | ca̱na | tam | ya̱śasā̍m | aju̍ṣṭiḥ | na | aṁha̍ḥ | marta̍m | na̱śa̱te̱ | na | pra-dṛ̍ptiḥ |
sūra̍ḥ | na | yasya̍ | dṛ̱śa̱tiḥ | a̱re̱pāḥ | bhī̱mā | yat | eti̍ | śu̱ca̱taḥ | te̱ | ā | dhīḥ |
heṣa̍svataḥ | śu̱rudha̍ḥ | na | a̱yam | a̱ktoḥ | kutra̍ | ci̱t | ra̱ṇvaḥ | va̱sa̱tiḥ | va̱ne̱-jāḥ |
ti̱gmam | ci̱t | ema̍ | mahi̍ | varpa̍ḥ | a̱sya̱ | bhasa̍t | aśva̍ḥ | na | ya̱ma̱sā̱na | ā̱sā |
vi̱-jeha̍mānaḥ | pa̱ra̱śuḥ | na | ji̱hvām | dra̱viḥ | na | dra̱va̱ya̱ti̱ | dāru̍ | dhakṣa̍t |
saḥ | it | astā̍-iva | prati̍ | dhā̱t | a̱si̱ṣyan | śiśī̍ta | teja̍ḥ | aya̍saḥ | na | dhārā̍m |
ci̱tra-dhra̍jatiḥ | a̱ra̱tiḥ | yaḥ | a̱ktoḥ | veḥ | na | dru̱-sadvā̍ | ra̱ghu̱patma̍-jaṁhāḥ |
saḥ | ī̱m | re̱bhaḥ | na | prati̍ | va̱ste̱ | u̱srāḥ | śo̱ciṣā̍ | ra̱ra̱pī̱ti̱ | mi̱tra-ma̍hāḥ |
nakta̍m | yaḥ | ī̱m | a̱ru̱ṣaḥ | yaḥ | divā̍ | nṝn | ama̍rtyaḥ | a̱ru̱ṣaḥ | yaḥ | divā̍ | nṝn |
di̱vaḥ | na | yasya̍ | vi̱dha̱taḥ | navī̍not | vṛṣā̍ | ru̱kṣaḥ | oṣa̍dhīṣu | nū̱no̱t |
ghṛṇā̍ | na | yaḥ | dhraja̍sā | patma̍nā | yan | ā | roda̍sī̱ iti̍ | vasu̍nā | dam | su̱patnī̱ iti̍ su̱-patnī̍ |
dhāya̍ḥ-bhiḥ | vā̱ | yaḥ | yujye̍bhiḥ | a̱rkaiḥ | vi̱-dyut | na | da̱vi̱dyo̱t | svebhi̍ḥ | śuṣmai̍ḥ |
śardha̍ḥ | vā̱ | yaḥ | ma̱rutā̍m | ta̱takṣa̍ | ṛ̱bhuḥ | na | tve̱ṣaḥ | ra̱bha̱sā̱naḥ | a̱dyau̱t |
yathā̍ | ho̱ta̱ḥ | manu̍ṣaḥ | de̱va-tā̍tā | ya̱jñebhi̍ḥ | sū̱no̱ iti̍ | sa̱ha̱sa̱ḥ | yajā̍si |
e̱va | na̱ḥ | a̱dya | sa̱ma̱nā | sa̱mā̱nān | u̱śan | a̱gne̱ | u̱śa̱taḥ | ya̱kṣi̱ | de̱vān |
saḥ | na̱ḥ | vi̱bhā-vā̍ | ca̱kṣaṇi̍ḥ | na | vasto̍ḥ | a̱gniḥ | va̱ndāru̍ | vedya̍ḥ | cana̍ḥ | dhā̱t |
vi̱śva-ā̍yuḥ | yaḥ | a̱mṛta̍ḥ | martye̍ṣu | u̱ṣa̱ḥ-bhut | bhūt | ati̍thiḥ | jā̱ta-ve̍dāḥ |
dyāva̍ḥ | na | yasya̍ | pa̱naya̍nti | abhva̍m | bhāsā̍ṁsi | va̱ste̱ | sūrya̍ḥ | na | śu̱kraḥ |
vi | yaḥ | i̱noti̍ | a̱jara̍ḥ | pā̱va̱kaḥ | aśna̍sya | ci̱t | śi̱śna̱tha̱t | pū̱rvyāṇi̍ |
va̱dmā | hi | sū̱no̱ iti̍ | asi̍ | a̱dma̱-sadvā̍ | ca̱kre | a̱gniḥ | ja̱nuṣā̍ | ajma̍ | anna̍m |
saḥ | tvam | na̱ḥ | ū̱rja̱-sa̱ne̱ | ūrja̍m | dhā̱ḥ | rājā̍-iva | je̱ḥ | a̱vṛ̱ke | kṣe̱ṣi̱ | a̱ntariti̍ |
ni-ti̍kti | yaḥ | vā̱ra̱ṇam | anna̍m | atti̍ | vā̱yuḥ | na | rāṣṭrī̍ | ati̍ | e̱ti̱ | a̱ktūn |
tu̱ryāma̍ḥ | yaḥ | te̱ | ā̱-diśā̍m | arā̍tīḥ | atya̍ḥ | na | hruta̍ḥ | pata̍taḥ | pa̱ri̱-hrut |
ā | sūrya̍ḥ | na | bhā̱nu̱mat-bhi̍ḥ | a̱rkaiḥ | agne̍ | ta̱tantha̍ | roda̍sī̱ iti̍ | vi | bhā̱sā |
ci̱traḥ | na̱ya̱t | pari̍ | tamā̍ṁsi | a̱ktaḥ | śo̱ciṣā̍ | patma̍n | au̱śi̱jaḥ | na | dīya̍n |
tvām | hi | ma̱ndra-ta̍mam | a̱rka̱-śo̱kaiḥ | va̱vṛ̱mahe̍ | mahi̍ | na̱ḥ | śroṣi̍ | a̱gne̱ |
indra̍m | na | tvā̱ | śava̍sā | de̱vatā̍ | vā̱yum | pṛ̱ṇa̱nti̱ | rādha̍sā | nṛ-ta̍māḥ |
nu | na̱ḥ | a̱gne̱ | a̱vṛ̱kebhi̍ḥ | sva̱sti | veṣi̍ | rā̱yaḥ | pa̱thi-bhi̍ḥ | parṣi̍ | aṁha̍ḥ |
tā | sū̱ri-bhya̍ḥ | gṛ̱ṇa̱te | rā̱si̱ | su̱mnam | made̍ma | śa̱ta-hi̍māḥ | su̱-vīrā̍ḥ |
hu̱ve | va̱ḥ | sū̱num | saha̍saḥ | yuvā̍nam | adro̍gha-vācam | ma̱ti-bhi̍ḥ | yavi̍ṣṭham |
yaḥ | inva̍ti | dravi̍ṇāni | pra-ce̍tāḥ | vi̱śva-vā̍rāṇi | pu̱ru̱-vāra̍ḥ | a̱dhruk |
tve iti̍ | vasū̍ni | pu̱ru̱-a̱ṇī̱ka̱ | ho̱ta̱ḥ | do̱ṣā | vasto̍ḥ | ā | ī̱ri̱re̱ | ya̱jñiyā̍saḥ |
kṣāma̍-iva | viśvā̍ | bhuva̍nāni | yasmi̍n | sam | saubha̍gāni | da̱dhi̱re | pā̱va̱ke |
tvam | vi̱kṣu | pra̱-diva̍ḥ | sī̱da̱ḥ | ā̱su | kratvā̍ | ra̱thīḥ | a̱bha̱va̱ḥ | vāryā̍ṇām |
ata̍ḥ | i̱no̱ṣi̱ | vi̱dha̱te | ci̱ki̱tva̱ḥ | vi | ā̱nu̱ṣak | jā̱ta̱-ve̱da̱ḥ | vasū̍ni |
yaḥ | na̱ḥ | sanu̍tyaḥ | a̱bhi̱-dāsa̍t | a̱gne̱ | yaḥ | anta̍raḥ | mi̱tra̱-ma̱ha̱ḥ | va̱nu̱ṣyāt |
tam | a̱jare̍bhiḥ | vṛṣa̍-bhiḥ | tava̍ | svaiḥ | tapa̍ | ta̱pi̱ṣṭha̱ | tapa̍sā | tapa̍svān |
yaḥ | te̱ | ya̱jñena̍ | sa̱m-idhā̍ | yaḥ | u̱kthaiḥ | a̱rkebhi̍ḥ | sū̱no̱ iti̍ | sa̱ha̱sa̱ḥ | dadā̍śat |
saḥ | martye̍ṣu | a̱mṛ̱ta̱ | pra-ce̍tāḥ | rā̱yā | dyu̱mnena̍ | śrava̍sā | vi | bhā̱ti̱ |
saḥ | tat | kṛ̱dhi̱ | i̱ṣi̱taḥ | tūya̍m | a̱gne̱ | spṛdha̍ḥ | bā̱dha̱sva̱ | saha̍sā | saha̍svān |
yat | śa̱syase̍ | dyu-bhi̍ḥ | a̱ktaḥ | vaca̍ḥ-bhiḥ | tat | ju̱ṣa̱sva̱ | ja̱ri̱tuḥ | ghoṣi̍ | manma̍ |
a̱śyāma̍ | tam | kāma̍m | a̱gne̱ | tava̍ | ū̱tī | a̱śyāma̍ | ra̱yim | ra̱yi̱-va̱ḥ | su̱-vīra̍m |
a̱śyāma̍ | vāja̍m | a̱bhi | vā̱jaya̍ntaḥ | a̱śyāma̍ | dyu̱mnam | a̱ja̱ra̱ | a̱jara̍m | te̱ |
pra | navya̍sā | saha̍saḥ | sū̱num | accha̍ | ya̱jñena̍ | gā̱tum | ava̍ḥ | i̱cchamā̍naḥ |
vṛ̱ścat-va̍nam | kṛ̱ṣṇa-yā̍mam | ruśa̍ntam | vī̱tī | hotā̍ram | di̱vyam | ji̱gā̱ti̱ |
saḥ | śvi̱tā̱naḥ | tā̱nya̱tuḥ | ro̱ca̱na̱-sthāḥ | a̱jare̍bhiḥ | nāna̍dat-bhiḥ | yavi̍ṣṭhaḥ |
yaḥ | pā̱va̱kaḥ | pu̱ru̱-tama̍ḥ | pu̱rūṇi̍ | pṛ̱thūni̍ | a̱gniḥ | a̱nu̱-yāti̍ | bharva̍n |
vi | te̱ | viṣva̍k | vāta̍-jūtāsaḥ | a̱gne̱ | bhāmā̍saḥ | śu̱ce̱ | śuca̍yaḥ | ca̱ra̱nti̱ |
tu̱vi̱-mra̱kṣāsa̍ḥ | di̱vyāḥ | nava̍-gvāḥ | vanā̍ | va̱na̱nti̱ | dhṛ̱ṣa̱tā | ru̱janta̍ḥ |
ye | te̱ | śu̱krāsa̍ḥ | śuca̍yaḥ | śu̱ci̱ṣma̱ḥ | kṣām | vapa̍nti | vi-si̍tāsaḥ | aśvā̍ḥ |
adha̍ | bhra̱maḥ | te̱ | u̱rvi̱yā | vi | bhā̱ti̱ | yā̱taya̍mānaḥ | adhi̍ | sānu̍ | pṛśne̍ḥ |
adha̍ | ji̱hvā | pā̱pa̱tī̱ti̱ | pra | vṛṣṇa̍ḥ | go̱ṣu̱-yudha̍ḥ | na | a̱śani̍ḥ | sṛ̱jā̱nā |
śūra̍sya-iva | pra-si̍tiḥ | kṣā̱tiḥ | a̱gneḥ | du̱ḥ-vartu̍ḥ | bhī̱maḥ | da̱ya̱te̱ | vanā̍ni |
ā | bhā̱nunā̍ | pārthi̍vāni | jrayā̍ṁsi | ma̱haḥ | to̱dasya̍ | dhṛ̱ṣa̱tā | ta̱ta̱ntha̱ |
saḥ | bā̱dha̱sva̱ | apa̍ | bha̱yā | saha̍ḥ-bhiḥ | spṛdha̍ḥ | va̱nu̱ṣyan | va̱nuṣa̍ḥ | ni | jū̱rva̱ |
saḥ | ci̱tra̱ | ci̱tram | ci̱taya̍ntam | a̱sme iti̍ | citra̍-kṣatra | ci̱tra-ta̍mam | va̱ya̱ḥ-dhām |
ca̱ndram | ra̱yim | pu̱ru̱-vīra̍m | bṛ̱hanta̍m | candra̍ | ca̱ndrābhi̍ḥ | gṛ̱ṇa̱te | yu̱va̱sva̱ |
mū̱rdhāna̍m | di̱vaḥ | a̱ra̱tim | pṛ̱thi̱vyāḥ | vai̱śvā̱na̱ram | ṛ̱te | ā | jā̱tam | a̱gnim |
ka̱vim | sa̱m-rāja̍m | ati̍thim | janā̍nām | ā̱san | ā | pātra̍m | ja̱na̱ya̱nta̱ | de̱vāḥ |
nābhi̍m | ya̱jñānā̍m | sada̍nam | ra̱yī̱ṇām | ma̱hām | ā̱-hā̱vam | a̱bhi | sam | na̱va̱nta̱ |
vai̱śvā̱na̱ram | ra̱thya̍m | a̱dhva̱rāṇā̍m | ya̱jñasya̍ | ke̱tum | ja̱na̱ya̱nta̱ | de̱vāḥ |
tvat | vipra̍ḥ | jā̱ya̱te̱ | vā̱jī | a̱gne̱ | tvat | vī̱rāsa̍ḥ | a̱bhi̱mā̱ti̱-saha̍ḥ |
vaiśvā̍nara | tvam | a̱smāsu̍ | dhe̱hi̱ | vasū̍ni | rā̱ja̱n | spṛ̱ha̱yāyyā̍ṇi |
tvām | viśve̍ | a̱mṛ̱ta̱ | jāya̍mānam | śiśu̍m | na | de̱vāḥ | a̱bhi | sam | na̱va̱nte̱ |
tava̍ | kratu̍-bhiḥ | a̱mṛ̱ta̱-tvam | ā̱ya̱n | vaiśvā̍nara | yat | pi̱troḥ | adī̍deḥ |
vaiśvā̍nara | tava̍ | tāni̍ | vra̱tāni̍ | ma̱hāni̍ | a̱gne̱ | naki̍ḥ | ā | da̱dha̱rṣa̱ |
yat | jāya̍mānaḥ | pi̱troḥ | u̱pa-sthe̍ | avi̍ndaḥ | ke̱tum | va̱yune̍ṣu | ahnā̍m |
vai̱śvā̱na̱rasya̍ | vi-mi̍tāni | cakṣa̍sā | sānū̍ni | di̱vaḥ | a̱mṛta̍sya | ke̱tunā̍ |
tasya̍ | it | ū̱m̐ iti̍ | viśvā̍ | bhuva̍nā | adhi̍ | mū̱rdhani̍ | va̱yāḥ-i̍va | ru̱ru̱hu̱ḥ | sa̱pta | vi̱-sruha̍ḥ |
vi | yaḥ | rajā̍ṁsi | ami̍mīta | su̱-kratu̍ḥ | vai̱śvā̱na̱raḥ | vi | di̱vaḥ | ro̱ca̱nā | ka̱viḥ |
pari̍ | yaḥ | viśvā̍ | bhuva̍nāni | pa̱pra̱the | ada̍bdhaḥ | go̱pāḥ | a̱mṛta̍sya | ra̱kṣi̱tā |
pṛ̱kṣasya̍ | vṛṣṇa̍ḥ | a̱ru̱ṣasya̍ | nu | saha̍ḥ | pra | nu | vo̱ca̱m | vi̱dathā̍ | jā̱ta-ve̍dasaḥ |
vai̱śvā̱na̱rāya̍ | ma̱tiḥ | navya̍sī | śuci̍ḥ | soma̍ḥ-iva | pa̱va̱te̱ | cāru̍ḥ | a̱gnaye̍ |
saḥ | jāya̍mānaḥ | pa̱ra̱me | vi-o̍mani | vra̱tāni̍ | a̱gniḥ | vra̱ta̱-pāḥ | a̱ra̱kṣa̱ta̱ |
vi | a̱ntari̍kṣam | a̱mi̱mī̱ta̱ | su̱-kratu̍ḥ | vai̱śvā̱na̱raḥ | ma̱hi̱nā | nāka̍m | a̱spṛ̱śa̱t |
vi | a̱sta̱bhnā̱t | roda̍sī̱ iti̍ | mi̱traḥ | adbhu̍taḥ | a̱nta̱ḥ-vāva̍t | a̱kṛ̱ṇo̱t | jyoti̍ṣā | tama̍ḥ |
vi | carma̍ṇī i̱veti̱ carma̍ṇī-iva | dhi̱ṣaṇe̱ iti̍ | a̱va̱rta̱ya̱t | vai̱śvā̱na̱raḥ | viśva̍m | a̱dha̱tta̱ | vṛṣṇya̍m |
a̱pām | u̱pa-sthe̍ | ma̱hi̱ṣāḥ | a̱gṛ̱bhṇa̱ta̱ | viśa̍ḥ | rājā̍nam | upa̍ | ta̱sthu̱ḥ | ṛ̱gmiya̍m |
ā | dū̱taḥ | a̱gnim | a̱bha̱ra̱t | vi̱vasva̍taḥ | vai̱śvā̱na̱ram | mā̱ta̱riśvā̍ | pa̱rā̱-vata̍ḥ |
yu̱ge-yu̍ge | vi̱da̱thya̍m | gṛ̱ṇat-bhya̍ḥ | agne̍ | ra̱yim | ya̱śasa̍m | dhe̱hi̱ | navya̍sīm |
pa̱vyā-i̍va | rā̱ja̱n | a̱gha-śa̍ṁsam | a̱ja̱ra̱ | nī̱cā | ni | vṛ̱śca̱ | va̱nina̍m | na | teja̍sā |
a̱smāka̍m | a̱gne̱ | ma̱ghava̍t-su | dhā̱ra̱ya̱ | anā̍mi | kṣa̱tram | a̱jara̍m | su̱-vīrya̍m |
va̱yam | ja̱ye̱ma̱ | śa̱tina̍m | sa̱ha̱sriṇa̍m | vaiśvā̍nara | vāja̍m | a̱gne̱ | tava̍ | ū̱ti-bhi̍ḥ |
ada̍bdhebhiḥ | tava̍ | go̱pābhi̍ḥ | i̱ṣṭe̱ | a̱smāka̍m | pā̱hi̱ | tri̱-sa̱dha̱stha̱ | sū̱rīn |
rakṣa̍ | ca̱ | na̱ḥ | da̱duṣā̍m | śardha̍ḥ | a̱gne̱ | vaiśvā̍nara | pra | ca̱ | tā̱rī̱ḥ | stavā̍naḥ |
aha̍ḥ | ca̱ | kṛ̱ṣṇam | aha̍ḥ | arju̍nam | ca̱ | vi | va̱rte̱te̱ iti̍ | raja̍sī̱ iti̍ | ve̱dyābhi̍ḥ |
vai̱śvā̱na̱raḥ | jāya̍mānaḥ | na | rājā̍ | ava̍ | a̱ti̱ra̱t | jyoti̍ṣā | a̱gniḥ | tamā̍ṁsi |
na | a̱ham | tantu̍m | na | vi | jā̱nā̱mi̱ | otu̍m | na | yam | vaya̍nti | sa̱m-a̱re | ata̍mānāḥ |
kasya̍ | svi̱t | pu̱traḥ | i̱ha | vaktvā̍ni | pa̱raḥ | va̱dā̱ti̱ | ava̍reṇa | pi̱trā |
saḥ | it | tantu̍m | saḥ | vi | jā̱nā̱ti̱ | otu̍m | saḥ | vaktvā̍ni | ṛ̱tu̱-thā | va̱dā̱ti̱ |
yaḥ | ī̱m | cike̍tat | a̱mṛta̍sya | go̱pāḥ | a̱vaḥ | cara̍n | pa̱raḥ | a̱nyena̍ | paśya̍n |
a̱yam | hotā̍ | pra̱tha̱maḥ | paśya̍ta | i̱mam | i̱dam | jyoti̍ḥ | a̱mṛta̍m | martye̍ṣu |
a̱yam | saḥ | ja̱jñe̱ | dhru̱vaḥ | ā | ni̱-sa̱ttaḥ | ama̍rtyaḥ | ta̱nvā̍ | vardha̍mānaḥ |
dhru̱vam | jyoti̍ḥ | ni-hi̍tam | dṛ̱śaye̍ | kam | mana̍ḥ | javi̍ṣṭham | pa̱taya̍t-su | a̱ntariti̍ |
viśve̍ | de̱vāḥ | sa-ma̍nasaḥ | sa-ke̍tāḥ | eka̍m | kratu̍m | a̱bhi | vi | ya̱nti̱ | sā̱dhu |
vi | me̱ | karṇā̍ | pa̱ta̱ya̱ta̱ḥ | vi | cakṣu̍ḥ | vi | i̱dam | jyoti̍ḥ | hṛda̍ye | ā-hi̍tam | yat |
vi | me̱ | mana̍ḥ | ca̱ra̱ti̱ | dū̱re-ā̍dhīḥ | kim | svi̱t | va̱kṣyāmi̍ | kim | ū̱m̐ iti̍ | nu | ma̱ni̱ṣye̱ |
viśve̍ | de̱vāḥ | a̱na̱ma̱sya̱n | bhi̱yā̱nāḥ | tvām | a̱gne̱ | tama̍si | ta̱sthi̱-vāṁsa̍m |
vai̱śvā̱na̱raḥ | a̱va̱tu̱ | ū̱taye̍ | na̱ḥ | ama̍rtyaḥ | a̱va̱tu̱ | ū̱taye̍ | na̱ḥ |
pu̱raḥ | va̱ḥ | ma̱ndram | di̱vyam | su̱-vṛ̱ktim | pra̱-ya̱ti | ya̱jñe | a̱gnim | a̱dhva̱re | da̱dhi̱dhva̱m |
pu̱raḥ | u̱kthebhi̍ḥ | saḥ | hi | na̱ḥ | vi̱bhā-vā̍ | su̱-a̱dhva̱rā | ka̱ra̱ti̱ | jā̱ta-ve̍dāḥ |
tam | ū̱m̐ iti̍ | dyu̱-ma̱ḥ | pu̱ru̱-a̱nī̱ka̱ | ho̱ta̱ḥ | agne̍ | a̱gni-bhi̍ḥ | manu̍ṣaḥ | i̱dhā̱naḥ |
stoma̍m | yam | a̱smai̱ | ma̱matā̍-iva | śū̱ṣam | ghṛ̱tam | na | śuci̍ | ma̱taya̍ḥ | pa̱va̱nte̱ |
pī̱pāya̍ | saḥ | śrava̍sā | martye̍ṣu | yaḥ | a̱gnaye̍ | da̱dāśa̍ | vipra̍ḥ | u̱kthaiḥ |
ci̱trābhi̍ḥ | tam | ū̱ti-bhi̍ḥ | ci̱tra-śo̍ciḥ | vra̱jasya̍ | sā̱tā | go-ma̍taḥ | da̱dhā̱ti̱ |
ā | yaḥ | pa̱prau | jāya̍mānaḥ | u̱rvī iti̍ | dū̱re̱-dṛśā̍ | bhā̱sā | kṛ̱ṣṇa-a̍dhvā |
adha̍ | ba̱hu | ci̱t | tama̍ḥ | ūrmyā̍yāḥ | ti̱raḥ | śo̱ciṣā̍ | da̱dṛ̱śe̱ | pā̱va̱kaḥ |
nu | na̱ḥ | ci̱tram | pu̱ru̱-vājā̍bhiḥ | ū̱tī | agne̍ | ra̱yim | ma̱ghava̍t-bhyaḥ | ca̱ | dhe̱hi̱ |
ye | rādha̍sā | śrava̍sā | ca̱ | ati̍ | a̱nyān | su̱-vīrye̍bhiḥ | ca̱ | a̱bhi | santi̍ | janā̍n |
i̱mam | ya̱jñam | cana̍ḥ | dhā̱ḥ | a̱gne̱ | u̱śan | yam | te̱ | ā̱sā̱naḥ | ju̱hu̱te | ha̱viṣmā̍n |
bha̱rat-vā̍jeṣu | da̱dhi̱ṣe̱ | su̱-vṛ̱ktim | avī̍ḥ | vāja̍sya | gadhya̍sya | sā̱tau |
vi | dveṣā̍ṁsi | i̱nu̱hi | va̱rdhaya̍ | iḻā̍m | made̍ma | śa̱ta-hi̍māḥ | su̱-vīrā̍ḥ |
yaja̍sva | ho̱ta̱ḥ | i̱ṣi̱taḥ | yajī̍yān | agne̍ | bādha̍ḥ | ma̱rutā̍m | na | pra-yu̍kti |
ā | na̱ḥ | mi̱trāvaru̍ṇā | nāsa̍tyā | dyāvā̍ | ho̱trāya̍ | pṛ̱thi̱vī iti̍ | va̱vṛ̱tyā̱ḥ |
tvam | hotā̍ | ma̱ndra-ta̍maḥ | na̱ḥ | a̱dhruk | a̱ntaḥ | de̱vaḥ | vi̱dathā̍ | martye̍ṣu |
pā̱va̱kayā̍ | ju̱hvā̍ | vahni̍ḥ | ā̱sā | agne̍ | yaja̍sva | ta̱nva̍m | tava̍ | svām |
dhanyā̍ | ci̱t | hi | tve iti̍ | dhi̱ṣaṇā̍ | vaṣṭi̍ | pra | de̱vān | janma̍ | gṛ̱ṇa̱te | yaja̍dhyai |
vepi̍ṣṭhaḥ | aṅgi̍rasām | yat | ha̱ | vipra̍ḥ | madhu̍ | cha̱ndaḥ | bhana̍ti | re̱bhaḥ | i̱ṣṭau |
adi̍dyutat | su | apā̍kaḥ | vi̱-bhāvā̍ | agne̍ | yaja̍sva | roda̍sī̱ iti̍ | u̱rū̱cī iti̍ |
ā̱yum | na | yam | nama̍sā | rā̱ta-ha̍vyāḥ | a̱ñjanti̍ | su̱-pra̱yasa̍m | pañca̍ | janā̍ḥ |
vṛ̱ñje | ha̱ | yat | nama̍sā | ba̱rhiḥ | a̱gnau | ayā̍mi | sruk | ghṛ̱ta-va̍tī | su̱-vṛ̱ktiḥ |
amya̍kṣi | sadma̍ | sada̍ne | pṛ̱thi̱vyāḥ | aśrā̍yi | ya̱jñaḥ | sūrye̍ | na | cakṣu̍ḥ |
da̱śa̱sya | na̱ḥ | pu̱ru̱-a̱ṇī̱ka̱ | ho̱ta̱ḥ | de̱vebhi̍ḥ | a̱gne̱ | a̱gni-bhi̍ḥ | i̱dhā̱naḥ |
rā̱yaḥ | sū̱no̱ iti̍ | sa̱ha̱sa̱ḥ | va̱va̱sā̱nāḥ | ati̍ | sra̱se̱ma̱ | vṛ̱jana̍m | na | aṁha̍ḥ |
madhye̍ | hotā̍ | du̱ro̱ṇe | ba̱rhiṣa̍ḥ | rāṭ | a̱gniḥ | to̱dasya̍ | roda̍sī̱ iti̍ | yaja̍dhyai |
a̱yam | saḥ | sū̱nuḥ | saha̍saḥ | ṛ̱ta-vā̍ | dū̱rāt | sūrya̍ḥ | na | śo̱ciṣā̍ | ta̱tā̱na̱ |
ā | yasmi̍n | tve iti̍ | su | apā̍ke | ya̱ja̱tra̱ | yakṣa̍t | rā̱ja̱n | sa̱rvatā̍tā-iva | nu | dyauḥ |
tri̱-sa̱dhastha̍ḥ | ta̱ta̱ruṣa̍ḥ | na | jaṁha̍ḥ | ha̱vyā | ma̱ghāni̍ | mānu̍ṣā | yaja̍dhyai |
teji̍ṣṭhā | yasya̍ | a̱ra̱tiḥ | va̱ne̱-rāṭ | to̱daḥ | adhva̍n | na | vṛ̱dha̱sā̱naḥ | a̱dyau̱t |
a̱dro̱ghaḥ | na | dra̱vi̱tā | ce̱ta̱ti̱ | tman | ama̍rtyaḥ | a̱va̱rtraḥ | oṣa̍dhīṣu |
saḥ | a̱smāke̍bhiḥ | e̱tari̍ | na | śū̱ṣaiḥ | a̱gniḥ | sta̱ve̱ | dame̍ | ā | jā̱ta-ve̍dāḥ |
dru-a̍nnaḥ | va̱nvan | kratvā̍ | na | arvā̍ | u̱sraḥ | pi̱tā-i̍va | jā̱ra̱yāyi̍ | ya̱jñaiḥ |
adha̍ | sma̱ | a̱sya̱ | pa̱na̱ya̱nti̱ | bhāsa̍ḥ | vṛthā̍ | yat | takṣa̍t | a̱nu̱-yāti̍ | pṛ̱thvīm |
sa̱dyaḥ | yaḥ | spa̱ndraḥ | vi-si̍taḥ | dhavī̍yān | ṛ̱ṇaḥ | na | tā̱yuḥ | ati̍ | dhanva̍ | rā̱ṭ |
saḥ | tvam | na̱ḥ | a̱rva̱n | nidā̍yāḥ | viśve̍bhiḥ | a̱gne̱ | a̱gni-bhi̍ḥ | i̱dhā̱naḥ |
veṣi̍ | rā̱yaḥ | vi | yā̱si̱ | du̱cchunā̍ḥ | made̍ma | śa̱ta-hi̍māḥ | su̱-vīrā̍ḥ |
tvat | viśvā̍ | su̱-bha̱ga̱ | saubha̍gāni | agne̍ | vi | ya̱nti̱ | va̱nina̍ḥ | na | va̱yāḥ |
śru̱ṣṭī | ra̱yiḥ | vāja̍ḥ | vṛ̱tra̱-tūrye̍ | di̱vaḥ | vṛ̱ṣṭiḥ | īḍya̍ḥ | rī̱tiḥ | a̱pām |
tvam | bhaga̍ḥ | na̱ḥ | ā | hi | ratna̍m | i̱ṣe | pari̍jmā-iva | kṣa̱ya̱si̱ | da̱sma-va̍rcāḥ |
agne̍ | mi̱traḥ | na | bṛ̱ha̱taḥ | ṛ̱tasya̍ | asi̍ | kṣa̱ttā | vā̱masya̍ | de̱va̱ | bhūre̍ḥ |
saḥ | sat-pa̍tiḥ | śava̍sā | ha̱nti̱ | vṛ̱tram | agne̍ | vipra̍ḥ | vi | pa̱ṇeḥ | bha̱rti̱ | vāja̍m |
yam | tvam | pra̱-ce̱ta̱ḥ | ṛ̱ta̱-jā̱ta̱ | rā̱yā | sa̱-joṣā̍ḥ | naptrā̍ | a̱pām | hi̱noṣi̍ |
yaḥ | te̱ | sū̱no̱ iti̍ | sa̱ha̱sa̱ḥ | gī̱ḥ-bhiḥ | u̱kthaiḥ | ya̱jñaiḥ | marta̍ḥ | ni-śi̍tim | ve̱dyā | āna̍ṭ |
viśva̍m | saḥ | de̱va̱ | prati̍ | vā̱ | ara̍m | a̱gne̱ | dha̱tte | dhā̱nya̍m | patya̍te | va̱sa̱vyai̍ḥ |
tā | nṛ-bhya̍ḥ | ā | sau̱śra̱va̱sā | su̱-vīrā̍ | agne̍ | sū̱no̱ iti̍ | sa̱ha̱sa̱ḥ | pu̱ṣyase̍ | dhā̱ḥ |
kṛ̱ṇoṣi̍ | yat | śava̍sā | bhūri̍ | pa̱śvaḥ | vaya̍ḥ | vṛkā̍ya | a̱raye̍ | jasu̍raye |
va̱dmā | sū̱no̱ iti̍ | sa̱ha̱sa̱ḥ | na̱ḥ | vi-hā̍yāḥ | agne̍ | to̱kam | tana̍yam | vā̱ji | na̱ḥ | dā̱ḥ |
viśvā̍bhiḥ | gī̱ḥ-bhiḥ | a̱bhi | pū̱rtim | a̱śyā̱m | made̍ma | śa̱ta-hi̍māḥ | su̱-vīrā̍ḥ |
a̱gnā | yaḥ | martya̍ḥ | duva̍ḥ | dhiya̍m | ju̱joṣa̍ | dhī̱ti-bhi̍ḥ |
bhasa̍t | nu | saḥ | pra | pū̱rvyaḥ | iṣa̍m | vu̱rī̱ta̱ | ava̍se |
a̱gniḥ | it | hi | pra-ce̍tāḥ | a̱gniḥ | ve̱dhaḥ-ta̍maḥ | ṛṣi̍ḥ |
a̱gnim | hotā̍ram | ī̱ḻa̱te̱ | ya̱jñeṣu̍ | manu̍ṣaḥ | viśa̍ḥ |
nānā̍ | hi | a̱gne̱ | ava̍se | spardha̍nte | rāya̍ḥ | a̱ryaḥ |
tūrva̍ntaḥ | dasyu̍m | ā̱yava̍ḥ | vra̱taiḥ | sīkṣa̍ntaḥ | a̱vra̱tam |
a̱gniḥ | a̱psām | ṛ̱ti̱-saha̍m | vī̱ram | da̱dā̱ti̱ | sat-pa̍tim |
yasya̍ | trasa̍nti | śava̍saḥ | sa̱m-cakṣi̍ | śatra̍vaḥ | bhi̱yā |
a̱gniḥ | hi | vi̱dmanā̍ | ni̱daḥ | de̱vaḥ | marta̍m | u̱ru̱ṣyati̍ |
sa̱ha-vā̍ | yasya̍ | avṛ̍taḥ | ra̱yiḥ | vāje̍ṣu | avṛ̍taḥ |
accha̍ | na̱ḥ | mi̱tra̱-ma̱ha̱ḥ | de̱va̱ | de̱vān | agne̍ | voca̍ḥ | su̱-ma̱tim | roda̍syoḥ |
vī̱hi | sva̱stim | su̱-kṣi̱tim | di̱vaḥ | nṝn | dvi̱ṣaḥ | aṁhā̍ṁsi | du̱ḥ-i̱tā | ta̱re̱ma̱ | tā | ta̱re̱ma̱ | tava̍ | ava̍sā | ta̱re̱ma̱ |
i̱mam | ū̱m̐ iti̍ | su | va̱ḥ | ati̍thim | u̱ṣa̱ḥ-budha̍m | viśvā̍sām | vi̱śām | pati̍m | ṛ̱ñja̱se̱ | gi̱rā |
veti̍ | it | di̱vaḥ | ja̱nuṣā̍ | kat | ci̱t | ā | śuci̍ḥ | jyok | ci̱t | a̱tti̱ | garbha̍ḥ | yat | acyu̍tam |
mi̱tram | na | yam | su-dhi̍tam | bhṛga̍vaḥ | da̱dhuḥ | vana̱spatau̍ | īḍya̍m | ū̱rdhva-śo̍ciṣam |
saḥ | tvam | su-prī̍taḥ | vī̱ta-ha̍vye | a̱dbhu̱ta̱ | praśa̍sti-bhiḥ | ma̱ha̱ya̱se̱ | di̱ve-di̍ve |
saḥ | tvam | dakṣa̍sya | a̱vṛ̱kaḥ | vṛ̱dhaḥ | bhū̱ḥ | a̱ryaḥ | para̍sya | anta̍rasya | taru̍ṣaḥ |
rā̱yaḥ | sū̱no̱ iti̍ | sa̱ha̱sa̱ḥ | martye̍ṣu | ā | cha̱rdiḥ | ya̱ccha̱ | vī̱ta-ha̍vyāya | sa̱-pratha̍ḥ | bha̱rat-vā̍jāya | sa̱-pratha̍ḥ |
dyu̱tā̱nam | va̱ḥ | ati̍thim | sva̍ḥ-naram | a̱gnim | hotā̍ram | manu̍ṣaḥ | su̱-a̱dhva̱ram |
vipra̍m | na | dyu̱kṣa-va̍casam | su̱vṛ̱kti-bhi̍ḥ | ha̱vya̱-vāha̍m | a̱ra̱tim | de̱vam | ṛ̱ñja̱se̱ |
pā̱va̱kayā̍ | yaḥ | ci̱taya̍ntyā | kṛ̱pā | kṣāma̍n | ru̱ru̱ce | u̱ṣasa̍ḥ | na | bhā̱nunā̍ |
tūrva̍n | na | yāma̍n | eta̍śasya | nu | raṇe̍ | ā | yaḥ | ghṛ̱ṇe | na | ta̱tṛ̱ṣā̱ṇaḥ | a̱jara̍ḥ |
a̱gnim-a̍gnim | va̱ḥ | sa̱m-idhā̍ | du̱va̱sya̱ta̱ | pri̱yam-pri̍yam | va̱ḥ | ati̍thim | gṛ̱ṇī̱ṣaṇi̍ |
upa̍ | va̱ḥ | gī̱ḥ-bhiḥ | a̱mṛta̍m | vi̱vā̱sa̱ta̱ | de̱vaḥ | de̱veṣu̍ | vana̍te | hi | vārya̍m | de̱vaḥ | de̱veṣu̍ | vana̍te | hi | na̱ḥ | duva̍ḥ |
sam-i̍ddham | a̱gnim | sa̱m-idhā̍ | gi̱rā | gṛ̱ṇe̱ | śuci̍m | pā̱va̱kam | pu̱raḥ | a̱dhva̱re | dhru̱vam |
vipra̍m | hotā̍ram | pu̱ru̱-vāra̍m | a̱druha̍m | ka̱vim | su̱mnaiḥ | ī̱ma̱he̱ | jā̱ta-ve̍dasam |
tvām | dū̱tam | a̱gne̱ | a̱mṛta̍m | yu̱ge-yu̍ge | ha̱vya̱-vāha̍m | da̱dhi̱re̱ | pā̱yum | īḍya̍m |
de̱vāsa̍ḥ | ca̱ | martā̍saḥ | ca̱ | jāgṛ̍vim | vi̱-bhum | vi̱śpati̍m | nama̍sā | ni | se̱di̱re̱ |
vi̱-bhūṣa̍n | a̱gne̱ | u̱bhayā̱n | anu̍ | vra̱tā | dū̱taḥ | de̱vānā̍m | raja̍sī̱ iti̍ | sam | ī̱ya̱se̱ |
yat | te̱ | dhī̱tim | su̱-ma̱tim | ā̱-vṛ̱ṇī̱mahe̍ | adha̍ | sma̱ | na̱ḥ | tri̱-varū̍thaḥ | śi̱vaḥ | bha̱va̱ |
tam | su̱-pratī̍kam | su̱-dṛśa̍m | su̱-añca̍m | avi̍dvāṁsaḥ | vi̱duḥ-ta̍ram | sa̱pe̱ma̱ |
saḥ | ya̱kṣa̱t | viśvā̍ | va̱yunā̍ni | vi̱dvān | pra | ha̱vyam | a̱gniḥ | a̱mṛte̍ṣu | vo̱ca̱t |
tam | a̱gne̱ | pā̱si̱ | u̱ta | tam | pi̱pa̱rṣi̱ | yaḥ | te̱ | āna̍ṭ | ka̱vaye̍ | śū̱ra̱ | dhī̱tim |
ya̱jñasya̍ | vā̱ | ni-śi̍tim | vā̱ | ut-i̍tim | vā̱ | tam | it | pṛ̱ṇa̱kṣi̱ | śava̍sā | u̱ta | rā̱yā |
tvam | a̱gne̱ | va̱nu̱ṣya̱taḥ | ni | pā̱hi̱ | tvam | ū̱m̐ iti̍ | na̱ḥ | sa̱ha̱sā̱-va̱n | a̱va̱dyāt |
sam | tvā̱ | dhva̱sma̱n-vat | a̱bhi | e̱tu̱ | pātha̍ḥ | sam | ra̱yiḥ | spṛ̱ha̱yāyya̍ḥ | sa̱ha̱srī |
a̱gniḥ | hotā̍ | gṛ̱ha-pa̍tiḥ | saḥ | rājā̍ | viśvā̍ | ve̱da̱ | jani̍ma | jā̱ta-ve̍dāḥ |
de̱vānā̍m | u̱ta | yaḥ | martyā̍nām | yaji̍ṣṭhaḥ | saḥ | pra | ya̱ja̱tā̱m | ṛ̱ta-vā̍ |
agne̍ | yat | a̱dya | vi̱śaḥ | a̱dhva̱ra̱sya̱ | ho̱ta̱riti̍ | pāva̍ka-śoce | veḥ | tvam | hi | yajvā̍ |
ṛ̱tā | ya̱jā̱si̱ | ma̱hi̱nā | vi | yat | bhūḥ | ha̱vyā | va̱ha̱ | ya̱vi̱ṣṭha̱ | yā | te̱ | a̱dya |
a̱bhi | prayā̍ṁsi | su-dhi̍tāni | hi | khyaḥ | ni | tvā̱ | da̱dhī̱ta̱ | roda̍sī̱ iti̍ | yaja̍dhyai |
ava̍ | na̱ḥ | ma̱gha̱-va̱n | vāja̍-sātau | agne̍ | viśvā̍ni | du̱ḥ-i̱tā | ta̱re̱ma̱ | tā | ta̱re̱ma̱ | tava̍ | ava̍sā | ta̱re̱ma̱ |
agne̍ | viśve̍bhiḥ | su̱-a̱nī̱ka̱ | de̱vaiḥ | ūrṇā̍-vantam | pra̱tha̱maḥ | sī̱da̱ | yoni̍m |
ku̱lā̱yina̍m | ghṛ̱ta-va̍ntam | sa̱vi̱tre | ya̱jñam | na̱ya̱ | yaja̍mānāya | sā̱dhu |
i̱mam | ū̱m̐ iti̍ | tyam | a̱tha̱rva̱-vat | a̱gnim | ma̱ntha̱nti̱ | ve̱dhasa̍ḥ |
yam | a̱ṅku̱-yanta̍m | ā | ana̍yan | amū̍ram | śyā̱vyā̍bhyaḥ |
jani̍ṣva | de̱va-vī̍taye | sa̱rva-tā̍tā | sva̱staye̍ |
ā | de̱vān | va̱kṣi̱ | a̱mṛtā̍n | ṛ̱ta̱-vṛdha̍ḥ | ya̱jñam | de̱veṣu̍ | pi̱spṛ̱śa̱ḥ |
va̱yam | ū̱m̐ iti̍ | tvā̱ | gṛ̱ha̱-pa̱te̱ | ja̱nā̱nā̱m | agne̍ | aka̍rma | sa̱m-idhā̍ | bṛ̱hanta̍m |
a̱sthū̱ri | na̱ḥ | gārha̍-patyāni | sa̱ntu̱ | ti̱gmena̍ | na̱ḥ | teja̍sā | sam | śi̱śā̱dhi̱ |
tvam | a̱gne̱ | ya̱jñānā̍m | hotā̍ | viśve̍ṣām | hi̱taḥ |
de̱vebhi̍ḥ | mānu̍ṣe | jane̍ |
saḥ | na̱ḥ | ma̱ndrābhi̍ḥ | a̱dhva̱re | ji̱hvābhi̍ḥ | ya̱ja̱ | ma̱haḥ |
ā | de̱vān | va̱kṣi̱ | yakṣi̍ | ca̱ |
vettha̍ | hi | ve̱dha̱ḥ | adhva̍naḥ | pa̱thaḥ | ce̱ | de̱va̱ | añja̍sā |
agne̍ | ya̱jñeṣu̍ | su̱kra̱to̱ iti̍ su-krato |
tvām | ī̱ḻe̱ | adha̍ | dvi̱tā | bha̱ra̱taḥ | vā̱ji-bhi̍ḥ | śu̱nam |
ī̱je | ya̱jñeṣu̍ | ya̱jñiya̍m |
tvam | i̱mā | vāryā̍ | pu̱ru | diva̍ḥ-dāsāya | su̱nva̱te |
bha̱rat-vā̍jāya | dā̱śuṣe̍ |
tvam | dū̱taḥ | ama̍rtyaḥ | ā | va̱ha̱ | daivya̍m | jana̍m |
śṛ̱ṇvan | vipra̍sya | su̱-stu̱tim |
tvām | a̱gne̱ | su̱-ā̱dhya̍ḥ | martā̍saḥ | de̱va-vī̍taye |
ya̱jñeṣu̍ | de̱vam | ī̱ḻa̱te̱ |
tava̍ | pra | ya̱kṣi̱ | sa̱m-dṛśa̍m | u̱ta | kratu̍m | su̱-dāna̍vaḥ |
viśve̍ | ju̱ṣa̱nta̱ | kā̱mina̍ḥ |
tvam | hotā̍ | manu̍ḥ-hitaḥ | vahni̍ḥ | ā̱sā | vi̱duḥ-ta̍raḥ |
agne̍ | yakṣi̍ | di̱vaḥ | viśa̍ḥ |
agne̍ | ā | yā̱hi̱ | vī̱taye̍ | gṛ̱ṇā̱naḥ | ha̱vya-dā̍taye |
ni | hotā̍ | sa̱tsi̱ | ba̱rhiṣi̍ |
tam | tvā̱ | sa̱mit-bhi̍ḥ | a̱ṅgi̱ra̱ḥ | ghṛ̱tena̍ | va̱rdha̱yā̱ma̱si̱ |
bṛ̱hat | śo̱ca̱ | ya̱vi̱ṣṭhya̱ |
saḥ | na̱ḥ | pṛ̱thu | śra̱vāyya̍m | accha̍ | de̱va̱ | vi̱vā̱sa̱si̱ |
bṛ̱hat | a̱gne̱ | su̱-vīrya̍m |
tvām | a̱gne̱ | puṣka̍rāt | adhi̍ | atha̍rvā | niḥ | a̱ma̱ntha̱ta̱ |
mū̱rdhnaḥ | viśva̍sya | vā̱ghata̍ḥ |
tam | ū̱m̐ iti̍ | tvā̱ | da̱dhyaṅ | ṛṣi̍ḥ | pu̱traḥ | ī̱dhe̱ | atha̍rvaṇaḥ |
vṛ̱tra̱-hana̍m | pu̱ra̱m-da̱ram |
tam | ū̱m̐ iti̍ | tvā̱ | pā̱thyaḥ | vṛṣā̍ | sam | ī̱dhe̱ | da̱syu̱han-ta̍mam |
dha̱na̱m-ja̱yam | raṇe̍-raṇe |
ā | i̱hi̱ | ū̱m̐ iti̍ | su | bravā̍ṇi | te̱ | agne̍ | i̱tthā | ita̍rāḥ | gira̍ḥ |
e̱bhiḥ | va̱rdhā̱se̱ | indu̍-bhiḥ |
yatra̍ | kva̍ | ca̱ | te̱ | mana̍ḥ | dakṣa̍m | da̱dha̱se̱ | ut-ta̍ram |
tatra̍ | sada̍ḥ | kṛ̱ṇa̱va̱se̱ |
na̱hi | te̱ | pū̱ram | a̱kṣi̱-pat | bhuva̍t | ne̱mā̱nā̱m | va̱so̱ iti̍ |
atha̍ | duva̍ḥ | va̱na̱va̱se̱ |
ā | a̱gniḥ | a̱gā̱mi̱ | bhāra̍taḥ | vṛ̱tra̱-hā | pu̱ru̱-ceta̍naḥ |
diva̍ḥ-dāsasya | sat-pa̍tiḥ |
saḥ | hi | viśvā̍ | ati̍ | pārthi̍vā | ra̱yim | dāśa̍t | ma̱hi̱-tva̱nā |
va̱nvan | avā̍taḥ | astṛ̍taḥ |
saḥ | pra̱tna̱-vat | navī̍yasā | agne̍ | dyu̱mnena̍ | sa̱m-yatā̍ |
bṛ̱hat | ta̱ta̱ntha̱ | bhā̱nunā̍ |
pra | va̱ḥ | sa̱khā̱ya̱ḥ | a̱gnaye̍ | stoma̍m | ya̱jñam | ca̱ | dhṛ̱ṣṇu̱-yā |
arca̍ | gāya̍ | ca̱ | ve̱dhase̍ |
saḥ | hi | yaḥ | mānu̍ṣā | yu̱gā | sīda̍t | hotā̍ | ka̱vi-kra̍tuḥ |
dū̱taḥ | ca̱ | ha̱vya̱-vāha̍naḥ |
tā | rājā̍nā | śuci̍-vratā | ā̱di̱tyān | māru̍tam | ga̱ṇam |
vaso̱ iti̍ | yakṣi̍ | i̱ha | roda̍sī̱ iti̍ |
vasvī̍ | te̱ | a̱gne̱ | sam-dṛ̍ṣṭiḥ | i̱ṣa̱-ya̱te | martyā̍ya |
ūrja̍ḥ | na̱pā̱t | a̱mṛta̍sya |
kratvā̍ | dāḥ | a̱stu̱ | śreṣṭha̍ḥ | a̱dya | tvā̱ | va̱nvan | su̱-rekṇā̍ḥ |
marta̍ḥ | ā̱nā̱śa̱ | su̱-vṛ̱ktim |
te | te̱ | a̱gne̱ | tvā-ū̍tāḥ | i̱ṣaya̍ntaḥ | viśva̍m | āyu̍ḥ |
tara̍ntaḥ | a̱ryaḥ | arā̍tīḥ | va̱nvanta̍ḥ | a̱ryaḥ | arā̍tīḥ |
a̱gniḥ | ti̱gmena̍ | śo̱ciṣā̍ | yāsa̍t | viśva̍m | ni | a̱triṇa̍m |
a̱gniḥ | na̱ḥ | va̱na̱te̱ | ra̱yim |
su̱-vīra̍m | ra̱yim | ā | bha̱ra̱ | jāta̍-vedaḥ | vi-ca̍rṣaṇe |
ja̱hi | rakṣā̍ṁsi | su̱kra̱to̱ iti̍ su-krato |
tvam | na̱ḥ | pā̱hi̱ | aṁha̍saḥ | jāta̍-vedaḥ | a̱gha̱-ya̱taḥ |
rakṣa̍ | na̱ḥ | bra̱hma̱ṇa̱ḥ | ka̱ve̱ |
yaḥ | na̱ḥ | a̱gne̱ | du̱ḥ-eva̍ḥ | ā | marta̍ḥ | va̱dhāya̍ | dāśa̍ti |
tasmā̍t | na̱ḥ | pā̱hi̱ | aṁha̍saḥ |
tvam | tam | de̱va̱ | ji̱hvayā̍ | pari̍ | bā̱dha̱sva̱ | du̱ḥ-kṛta̍m |
marta̍ḥ | yaḥ | na̱ḥ | jighā̍ṁsati |
bha̱rat-vā̍jāya | sa̱-pratha̍ḥ | śarma̍ | ya̱ccha̱ | sa̱ha̱ntya̱ |
agne̍ | vare̍ṇyam | vasu̍ |
a̱gniḥ | vṛ̱trāṇi̍ | ja̱ṅgha̱na̱t | dra̱vi̱ṇa̱syuḥ | vi̱pa̱nyayā̍ |
sam-i̍ddhaḥ | śu̱kraḥ | ā-hu̍taḥ |
garbhe̍ | mā̱tuḥ | pi̱tuḥ | pi̱tā | vi̱-di̱dyu̱tā̱naḥ | a̱kṣare̍ |
sīda̍n | ṛ̱tasya̍ | yoni̍m | ā |
brahma̍ | pra̱jā-va̍t | ā | bha̱ra̱ | jāta̍-vedaḥ | vi-ca̍rṣaṇe |
agne̍ | yat | dī̱daya̍t | di̱vi |
upa̍ | tvā̱ | ra̱ṇva-sa̍ṁdṛśam | praya̍svantaḥ | sa̱ha̱ḥ-kṛ̱ta̱ |
agne̍ | sa̱sṛ̱jmahe̍ | gira̍ḥ |
upa̍ | chā̱yām-i̍va | ghṛṇe̍ḥ | aga̍nma | śarma̍ | te̱ | va̱yam |
agne̍ | hira̍ṇya-saṁdṛśaḥ |
yaḥ | u̱graḥ-i̍va | śa̱rya̱-hā | ti̱gma-śṛ̍ṅgaḥ | na | vaṁsa̍gaḥ |
agne̍ | pura̍ḥ | ru̱roji̍tha |
ā | yam | haste̍ | na | khā̱dina̍m | śiśu̍m | jā̱tam | na | bibhra̍ti |
vi̱śām | a̱gnim | su̱-a̱dhva̱ram |
pra | de̱vam | de̱va-vī̍taye | bhara̍ta | va̱su̱vit-ta̍mam |
ā | sve | yonau̍ | ni | sī̱da̱tu̱ |
ā | jā̱tam | jā̱ta-ve̍dasi | pri̱yam | śi̱śī̱ta̱ | ati̍thim |
syo̱ne | ā | gṛ̱ha-pa̍tim |
agne̍ | yu̱kṣva | hi | ye | tava̍ | aśvā̍saḥ | de̱va̱ | sā̱dhava̍ḥ |
ara̍m | vaha̍nti | ma̱nyave̍ |
accha̍ | na̱ḥ | yā̱hi̱ | ā | va̱ha̱ | a̱bhi | prayā̍ṁsi | vī̱taye̍ |
ā | de̱vān | soma̍-pītaye |
ut | a̱gne̱ | bhā̱ra̱ta̱ | dyu̱-mat | aja̍sreṇa | davi̍dyutat |
śoca̍ | vi | bhā̱hi̱ | a̱ja̱ra̱ |
vī̱tī | yaḥ | de̱vam | marta̍ḥ | du̱va̱syet | a̱gnim | ī̱ḻī̱ta̱ | a̱dhva̱re | ha̱viṣmā̍n |
hotā̍ram | sa̱tya̱-yaja̍m | roda̍syoḥ | u̱ttā̱na-ha̍staḥ | nama̍sā | ā | vi̱vā̱se̱t |
ā | te̱ | a̱gne̱ | ṛ̱cā | ha̱viḥ | hṛ̱dā | ta̱ṣṭam | bha̱rā̱ma̱si̱ |
te | te̱ | bha̱va̱ntu̱ | u̱kṣaṇa̍ḥ | ṛ̱ṣa̱bhāsa̍ḥ | va̱śāḥ | u̱ta |
a̱gnim | de̱vāsa̍ḥ | a̱gri̱yam | i̱ndhate̍ | vṛ̱tra̱han-ta̍mam |
yena̍ | vasū̍ni | ā-bhṛ̍tā | tṛ̱ḻhā | rakṣā̍ṁsi | vā̱jinā̍ |
piba̍ | soma̍m | a̱bhi | yam | u̱gra̱ | tarda̍ḥ | ū̱rvam | gavya̍m | mahi̍ | gṛ̱ṇā̱naḥ | i̱ndra̱ |
vi | yaḥ | dhṛ̱ṣṇo̱ iti̍ | vadhi̍ṣaḥ | va̱jra̱-ha̱sta̱ | viśvā̍ | vṛ̱tram | a̱mi̱triyā̍ | śava̍ḥ-bhiḥ |
saḥ | ī̱m | pā̱hi̱ | yaḥ | ṛ̱jī̱ṣī | taru̍traḥ | yaḥ | śipra̍-vān | vṛ̱ṣa̱bhaḥ | yaḥ | ma̱tī̱nām |
yaḥ | go̱tra̱-bhit | va̱jra̱-bhṛt | yaḥ | ha̱ri̱-sthāḥ | saḥ | i̱ndra̱ | ci̱trān | a̱bhi | tṛ̱ndhi̱ | vājā̍n |
e̱va | pā̱hi̱ | pra̱tna-thā̍ | manda̍tu | tvā̱ | śru̱dhi | brahma̍ | va̱vṛ̱dhasva̍ | u̱ta | gī̱ḥ-bhiḥ |
ā̱viḥ | sūrya̍m | kṛ̱ṇu̱hi | pī̱pi̱hi | iṣa̍ḥ | ja̱hi | śatrū̍n | a̱bhi | gāḥ | i̱ndra̱ | tṛ̱ndhi̱ |
te | tvā̱ | madā̍ḥ | bṛ̱hat | i̱ndra̱ | sva̱dhā̱-va̱ḥ | i̱me | pī̱tāḥ | u̱kṣa̱ya̱nta̱ | dyu̱-manta̍m |
ma̱hām | anū̍nam | ta̱vasa̍m | vi-bhū̍tim | ma̱tsa̱rāsa̍ḥ | ja̱rhṛ̱ṣa̱nta̱ | pra̱-saha̍m |
yebhi̍ḥ | sūrya̍m | u̱ṣasa̍m | ma̱nda̱sā̱naḥ | avā̍sayaḥ | apa̍ | dṛ̱ḻhāni̍ | dardra̍t |
ma̱hām | adri̍m | pari̍ | gāḥ | i̱ndra̱ | santa̍m | nu̱tthāḥ | acyu̍tam | sada̍saḥ | pari̍ | svāt |
tava̍ | kratvā̍ | tava̍ | tat | da̱ṁsanā̍bhiḥ | ā̱māsu̍ | pa̱kvam | śacyā̍ | ni | dī̱dha̱riti̍ dīdhaḥ |
aurṇo̍ḥ | dura̍ḥ | u̱sriyā̍bhyaḥ | vi | dṛ̱ḻhā | ut | ū̱rvāt | gāḥ | a̱sṛ̱ja̱ḥ | aṅgi̍rasvān |
pa̱prātha̍ | kṣām | mahi̍ | daṁsa̍ḥ | vi | u̱rvīm | upa̍ | dyām | ṛ̱ṣvaḥ | bṛ̱hat | i̱ndra̱ | sta̱bhā̱ya̱ḥ |
adhā̍rayaḥ | roda̍sī̱ iti̍ | de̱vapu̍tre̱ iti̍ de̱va-pu̍tre | pra̱tne iti̍ | mā̱tarā̍ | ya̱hvī iti̍ | ṛ̱tasya̍ |
adha̍ | tvā̱ | viśve̍ | pu̱raḥ | i̱ndra̱ | de̱vāḥ | eka̍m | ta̱vasa̍m | da̱dhi̱re̱ | bharā̍ya |
ade̍vaḥ | yat | a̱bhi | auhi̍ṣṭa | de̱vān | sva̍ḥ-sātā | vṛ̱ṇa̱te̱ | indra̍m | atra̍ |
adha̍ | dyauḥ | ci̱t | te̱ | apa̍ | sā | nu | vajrā̍t | dvi̱tā | a̱na̱ma̱t | bhi̱yasā̍ | svasya̍ | ma̱nyoḥ |
ahi̍m | yat | indra̍ḥ | a̱bhi | oha̍sānam | ni | ci̱t | vi̱śva-ā̍yuḥ | śa̱yathe̍ | ja̱ghāna̍ |
adha̍ | tvaṣṭā̍ | te̱ | ma̱haḥ | u̱gra̱ | vajra̍m | sa̱hasra̍-bhṛṣṭim | va̱vṛ̱ta̱t | śa̱ta-a̍śrim |
ni-kā̍mam | a̱ra-ma̍nasam | yena̍ | nava̍ntam | ahi̍m | sam | pi̱ṇa̱k | ṛ̱jī̱ṣi̱n |
vardhā̍n | yam | viśve̍ | ma̱ruta̍ḥ | sa̱-joṣā̍ḥ | paca̍t | śa̱tam | ma̱hi̱ṣān | i̱ndra̱ | tubhya̍m |
pū̱ṣā | viṣṇu̍ḥ | trīṇi̍ | sarā̍ṁsi | dhā̱va̱n | vṛ̱tra̱-hana̍m | ma̱di̱ram | a̱ṁśum | a̱smai̱ |
ā | kṣoda̍ḥ | mahi̍ | vṛ̱tam | na̱dīnā̍m | pari̍-sthitam | a̱sṛ̱ja̱ḥ | ū̱rmim | a̱pām |
tāsā̍m | anu̍ | pra̱-vata̍ḥ | i̱ndra̱ | panthā̍m | pra | ā̱rda̱ya̱ḥ | nīcī̍ḥ | a̱pasa̍ḥ | sa̱mu̱dram |
e̱va | tā | viśvā̍ | ca̱kṛ̱-vāṁsa̍m | indra̍m | ma̱hām | u̱gram | a̱ju̱ryam | sa̱ha̱ḥ-dām |
su̱-vīra̍m | tvā̱ | su̱-ā̱yu̱dham | su̱-vajra̍m | ā | brahma̍ | navya̍m | ava̍se | va̱vṛ̱tyā̱t |
saḥ | na̱ḥ | vājā̍ya | śrava̍se | i̱ṣe | ca̱ | rā̱ye | dhe̱hi̱ | dyu̱-mata̍ḥ | i̱ndra̱ | viprā̍n |
bha̱rat-vā̍je | nṛ̱-vata̍ḥ | i̱ndra̱ | sū̱rīn | di̱vi | ca̱ | sma̱ | e̱dhi̱ | pārye̍ | na̱ḥ | i̱ndra̱ |
a̱yā | vāja̍m | de̱va-hi̍tam | sa̱ne̱ma̱ | made̍ma | śa̱ta-hi̍māḥ | su̱-vīrā̍ḥ |
tam | ū̱m̐ iti̍ | stu̱hi̱ | yaḥ | a̱bhibhū̍ti-ojāḥ | va̱nvan | avā̍taḥ | pu̱ru̱-hū̱taḥ | indra̍ḥ |
aṣā̍ḻham | u̱gram | saha̍mānam | ā̱bhiḥ | gī̱ḥ-bhiḥ | va̱rdha̱ | vṛ̱ṣa̱bham | ca̱rṣa̱ṇī̱nām |
saḥ | yu̱dhmaḥ | satvā̍ | kha̱ja̱-kṛt | sa̱mat-vā̍ | tu̱vi̱-mra̱kṣaḥ | na̱da̱nu̱-mān | ṛ̱jī̱ṣī |
bṛ̱hat-re̍ṇuḥ | cyava̍naḥ | mānu̍ṣīṇām | eka̍ḥ | kṛ̱ṣṭī̱nām | a̱bha̱va̱t | sa̱ha-vā̍ |
tvam | ha̱ | nu | tyat | a̱da̱ma̱ya̱ḥ | dasyū̍n | eka̍ḥ | kṛ̱ṣṭīḥ | a̱va̱no̱ḥ | āryā̍ya |
asti̍ | svi̱t | nu | vī̱rya̍m | tat | te̱ | i̱ndra̱ | na | svi̱t | a̱sti̱ | tat | ṛ̱tu̱-thā | vi | vo̱ca̱ḥ |
sat | it | hi | te̱ | tu̱vi̱-jā̱tasya̍ | manye̍ | saha̍ḥ | sa̱hi̱ṣṭha̱ | tu̱ra̱taḥ | tu̱rasya̍ |
u̱gram | u̱grasya̍ | ta̱vasa̍ḥ | tavī̍yaḥ | ara̍dhrasya | ra̱dhra̱-tura̍ḥ | ba̱bhū̱va̱ |
tat | na̱ḥ | pra̱tnam | sa̱khyam | a̱stu̱ | yu̱ṣme iti̍ | i̱tthā | vada̍t-bhiḥ | va̱lam | aṅgi̍raḥ-bhiḥ |
han | a̱cyu̱ta̱-cyu̱t | da̱sma̱ | i̱ṣaya̍ntam | ṛ̱ṇoḥ | pura̍ḥ | vi | dura̍ḥ | a̱sya̱ | viśvā̍ḥ |
saḥ | hi | dhī̱bhiḥ | havya̍ḥ | asti̍ | u̱graḥ | ī̱śā̱na̱-kṛt | ma̱ha̱ti | vṛ̱tra̱-tūrye̍ |
saḥ | to̱ka-sā̍tā | tana̍ye | saḥ | va̱jrī | vi̱ta̱nta̱sāyya̍ḥ | a̱bha̱va̱t | sa̱mat-su̍ |
saḥ | ma̱jmanā̍ | jani̍ma | mānu̍ṣāṇām | ama̍rtyena | nāmnā̍ | ati̍ | pra | sa̱rsre̱ |
saḥ | dyu̱mnena̍ | saḥ | śava̍sā | u̱ta | rā̱yā | saḥ | vī̱rye̍ṇa | nṛ-ta̍maḥ | sam-o̍kāḥ |
saḥ | yaḥ | na | mu̱he | na | mithu̍ | jana̍ḥ | bhūt | su̱mantu̍-nāmā | cumu̍rim | dhuni̍m | ca̱ |
vṛ̱ṇak | pipru̍m | śamba̍ram | śuṣṇa̍m | indra̍ḥ | pu̱rām | cyau̱tnāya̍ | śa̱yathā̍ya | nu | ci̱t |
u̱t-ava̍tā | tvakṣa̍sā | panya̍sā | ca̱ | vṛ̱tra̱-hatyā̍ya | ratha̍m | i̱ndra̱ | ti̱ṣṭha̱ |
dhi̱ṣva | vajra̍m | haste̍ | ā | da̱kṣi̱ṇa̱-trā | a̱bhi | pra | ma̱nda̱ | pu̱ru̱-da̱tra̱ | mā̱yāḥ |
a̱gniḥ | na | śuṣka̍m | vana̍m | i̱ndra̱ | he̱tī | rakṣa̍ḥ | ni | dha̱kṣi̱ | a̱śani̍ḥ | na | bhī̱mā |
ga̱mbhī̱rayā̍ | ṛ̱ṣvayā̍ | yaḥ | ru̱roja̍ | adhva̍nayat | du̱ḥ-i̱tā | da̱mbhaya̍t | ca̱ |
ā | sa̱hasra̍m | pa̱thi-bhi̍ḥ | i̱ndra̱ | rā̱yā | tuvi̍-dyumna | tu̱vi̱-vāje̍bhiḥ | a̱rvāk |
yā̱hi | sū̱no̱ iti̍ | sa̱ha̱sa̱ḥ | yasya̍ | nu | ci̱t | ade̍vaḥ | īśe̍ | pu̱ru̱-hū̱ta̱ | yoto̍ḥ |
pra | tu̱vi̱-dyu̱mnasya̍ | sthavi̍rasya | ghṛṣve̍ḥ | di̱vaḥ | ra̱ra̱pśe̱ | ma̱hi̱mā | pṛ̱thi̱vyāḥ |
na | a̱sya̱ | śatru̍ḥ | na | pra̱ti̱-māna̍m | a̱sti̱ | na | pra̱ti̱-sthiḥ | pu̱ru̱-mā̱yasya̍ | sahyo̍ḥ |
pra | tat | te̱ | a̱dya | kara̍ṇam | kṛ̱tam | bhū̱t | kutsa̍m | yat | ā̱yum | a̱ti̱thi̱-gvam | a̱smai̱ |
pu̱ru | sa̱hasrā̍ | ni | śi̱śā̱ḥ | a̱bhi | kṣām | ut | tūrva̍yāṇam | dhṛ̱ṣa̱tā | ni̱ne̱tha̱ |
anu̍ | tvā̱ | ahi̍-ghne | adha̍ | de̱va̱ | de̱vāḥ | mada̍n | viśve̍ | ka̱vi-ta̍mam | ka̱vī̱nām |
kara̍ḥ | yatra̍ | vari̍vaḥ | bā̱dhi̱tāya̍ | di̱ve | janā̍ya | ta̱nve̍ | gṛ̱ṇā̱naḥ |
anu̍ | dyāvā̍pṛthi̱vī iti̍ | tat | te̱ | oja̍ḥ | ama̍rtyāḥ | ji̱ha̱te̱ | i̱ndra̱ | de̱vāḥ |
kṛ̱ṣva | kṛ̱tno̱ iti̍ | akṛ̍tam | yat | te̱ | asti̍ | u̱ktham | navī̍yaḥ | ja̱na̱ya̱sva̱ | ya̱jñaiḥ |
ma̱hān | indra̍ḥ | nṛ̱-vat | ā | ca̱rṣa̱ṇi̱-prāḥ | u̱ta | dvi̱-barhā̍ḥ | a̱mi̱naḥ | saha̍ḥ-bhiḥ |
a̱sma̱drya̍k | va̱vṛ̱dhe̱ | vī̱ryā̍ya | u̱ruḥ | pṛ̱thuḥ | su-kṛ̍taḥ | ka̱rtṛ-bhi̍ḥ | bhū̱t |
indra̍m | e̱va | dhi̱ṣaṇā̍ | sā̱taye̍ | dhā̱t | bṛ̱hanta̍m | ṛ̱ṣvam | a̱jara̍m | yuvā̍nam |
aṣā̍ḻhena | śava̍sā | śū̱śu̱-vāṁsa̍m | sa̱dyaḥ | ci̱t | yaḥ | va̱vṛ̱dhe | asā̍mi |
pṛ̱thū iti̍ | ka̱rasnā̍ | ba̱hu̱lā | gabha̍stī̱ iti̍ | a̱sma̱drya̍k | sam | mi̱mī̱hi̱ | śravā̍ṁsi |
yū̱thā-i̍va | pa̱śvaḥ | pa̱śu̱-pāḥ | damū̍nāḥ | a̱smān | i̱ndra̱ | a̱bhi | ā | va̱vṛ̱tsva̱ | ā̱jau |
tam | va̱ḥ | indra̍m | ca̱tina̍m | a̱sya̱ | śā̱kaiḥ | i̱ha | nū̱nam | vā̱ja̱-yanta̍ḥ | hu̱ve̱ma̱ |
yathā̍ | ci̱t | pūrve̍ | ja̱ri̱tāra̍ḥ | ā̱suḥ | ane̍dyāḥ | a̱na̱va̱dyāḥ | ari̍ṣṭāḥ |
dhṛ̱ta-vra̍taḥ | dha̱na̱-dāḥ | soma̍-vṛddhaḥ | saḥ | hi | vā̱masya̍ | vasu̍naḥ | pu̱ru̱-kṣuḥ |
sam | ja̱gmi̱re̱ | pa̱thyā̍ḥ | rāya̍ḥ | a̱smi̱n | sa̱mu̱dre | na | sindha̍vaḥ | yāda̍mānāḥ |
śavi̍ṣṭham | na̱ḥ | ā | bha̱ra̱ | śū̱ra̱ | śava̍ḥ | oji̍ṣṭham | oja̍ḥ | a̱bhi̱-bhū̱te̱ | u̱gram |
viśvā̍ | dyu̱mnā | vṛṣṇyā̍ | mānu̍ṣāṇām | a̱smabhya̍m | dā̱ḥ | ha̱ri̱-va̱ḥ | mā̱da̱yadhyai̍ |
yaḥ | te̱ | mada̍ḥ | pṛ̱ta̱nā̱ṣāṭ | amṛ̍dhraḥ | indra̍ | tam | na̱ḥ | ā | bha̱ra̱ | śū̱śu̱-vāṁsa̍m |
yena̍ | to̱kasya̍ | tana̍yasya | sā̱tau | ma̱ṁsī̱mahi̍ | ji̱gī̱vāṁsa̍ḥ | tvā-ū̍tāḥ |
ā | na̱ḥ | bha̱ra̱ | vṛṣa̍ṇam | śuṣma̍m | i̱ndra̱ | dha̱na̱-spṛta̍m | śū̱śu̱-vāṁsa̍m | su̱-dakṣa̍m |
yena̍ | vaṁsā̍ma | pṛta̍nāsu | śatrū̍n | tava̍ | ū̱ti-bhi̍ḥ | u̱ta | jā̱mīn | ajā̍mīn |
ā | te̱ | śuṣma̍ḥ | vṛ̱ṣa̱bhaḥ | e̱tu̱ | pa̱ścāt | ā | u̱tta̱rāt | a̱dha̱rāt | ā | pu̱rastā̍t |
ā | vi̱śvata̍ḥ | a̱bhi | sam | e̱tu̱ | a̱rvāṅ | indra̍ | dyu̱mnam | sva̍ḥ-vat | dhe̱hi̱ | a̱sme iti̍ |
nṛ̱-vat | te̱ | i̱ndra̱ | nṛ-ta̍mābhiḥ | ū̱tī | va̱ṁsī̱mahi̍ | vā̱mam | śroma̍tebhiḥ |
īkṣe̍ | hi | vasva̍ḥ | u̱bhaya̍sya | rā̱ja̱n | dhāḥ | ratna̍m | mahi̍ | sthū̱ram | bṛ̱hanta̍m |
ma̱rutva̍ntam | vṛ̱ṣa̱bham | va̱vṛ̱dhā̱nam | aka̍va-arim | di̱vyam | śā̱sam | indra̍m |
vi̱śva̱-saha̍m | ava̍se | nūta̍nāya | u̱gram | sa̱ha̱ḥ-dām | i̱ha | tam | hu̱ve̱ma̱ |
jana̍m | va̱jri̱n | mahi̍ | ci̱t | manya̍mānam | e̱bhyaḥ | nṛ-bhya̍ḥ | ra̱ndha̱ya̱ | yeṣu̍ | asmi̍ |
adha̍ | hi | tvā̱ | pṛ̱thi̱vyām | śūra̍-sātau | havā̍mahe | tana̍ye | goṣu̍ | a̱p-su |
va̱yam | te̱ | e̱bhiḥ | pu̱ru̱-hū̱ta̱ | sa̱khyaiḥ | śatro̍ḥ-śatroḥ | ut-ta̍re | it | syā̱ma̱ |
ghnanta̍ḥ | vṛ̱trāṇi̍ | u̱bhayā̍ni | śū̱ra̱ | rā̱yā | ma̱de̱ma̱ | bṛ̱ha̱tā | tvā-ū̍tāḥ |
dyauḥ | na | yaḥ | i̱ndra̱ | a̱bhi | bhūma̍ | a̱ryaḥ | ta̱sthau | ra̱yiḥ | śava̍sā | pṛ̱t-su | janā̍n |
tam | na̱ḥ | sa̱hasra̍-bharam | u̱rva̱rā̱-sām | da̱ddhi | sū̱no̱ iti̍ | sa̱ha̱sa̱ḥ | vṛ̱tra̱-tura̍m |
di̱vaḥ | na | tubhya̍m | anu̍ | i̱ndra̱ | sa̱trā | a̱su̱rya̍m | de̱vebhi̍ḥ | dhā̱yi̱ | viśva̍m |
ahi̍m | yat | vṛ̱tram | a̱paḥ | va̱vri̱-vāṁsa̍m | han | ṛ̱jī̱ṣi̱n | viṣṇu̍nā | sa̱cā̱naḥ |
tūrva̍n | ojī̍yān | ta̱vasa̍ḥ | tavī̍yān | kṛ̱ta-bra̍hmā | indra̍ḥ | vṛ̱ddha-ma̍hāḥ |
rājā̍ | a̱bha̱va̱t | madhu̍naḥ | so̱myasya̍ | viśvā̍sām | yat | pu̱rām | da̱rtnum | āva̍t |
śa̱taiḥ | a̱pa̱dra̱n | pa̱ṇaya̍ḥ | i̱ndra̱ | atra̍ | daśa̍-oṇaye | ka̱vaye̍ | a̱rka-sā̍tau |
va̱dhaiḥ | śuṣṇa̍sya | a̱śuṣa̍sya | mā̱yāḥ | pi̱tvaḥ | na | a̱ri̱re̱cī̱t | kim | ca̱na | pra |
ma̱haḥ | dru̱haḥ | apa̍ | vi̱śva-ā̍yu | dhā̱yi̱ | vajra̍sya | yat | pata̍ne | pādi̍ | śuṣṇa̍ḥ |
u̱ru | saḥ | sa̱-ratha̍m | sāra̍thaye | ka̱ḥ | indra̍ḥ | kutsā̍ya | sūrya̍sya | sā̱tau |
pra | śye̱naḥ | na | ma̱di̱ram | a̱ṁśum | a̱smai̱ | śira̍ḥ | dā̱sasya̍ | namu̍ceḥ | ma̱thā̱yan |
pra | ā̱va̱t | namī̍m | sā̱pyam | sa̱santa̍m | pṛ̱ṇak | rā̱yā | sam | i̱ṣā | sam | sva̱sti |
vi | pipro̍ḥ | ahi̍-māyasya | dṛ̱ḻhāḥ | pura̍ḥ | va̱jri̱n | śava̍sā | na | da̱rda̱riti̍ dardaḥ |
su-dā̍man | tat | rekṇa̍ḥ | a̱pra̱-mṛ̱ṣyam | ṛ̱jiśva̍ne | dā̱tram | dā̱śuṣe̍ | dā̱ḥ |
saḥ | ve̱ta̱sum | daśa̍-māyam | daśa̍-oṇim | tūtu̍jim | indra̍ḥ | sva̱bhi̱ṣṭi-su̍mnaḥ |
ā | tugra̍m | śaśva̍t | ibha̍m | dyota̍nāya | mā̱tuḥ | na | sī̱m | upa̍ | sṛ̱ja̱ | i̱yadhyai̍ |
saḥ | ī̱m | spṛdha̍ḥ | va̱na̱te̱ | apra̍ti-itaḥ | bibhra̍t | vajra̍m | vṛ̱tra̱-hana̍m | gabha̍stau |
tiṣṭha̍t | harī̱ iti̍ | adhi̍ | astā̍-iva | garte̍ | va̱ca̱ḥ-yujā̍ | va̱ha̱ta̱ḥ | indra̍m | ṛ̱ṣvam |
sa̱nema̍ | te̱ | ava̍sā | navya̍ḥ | i̱ndra̱ | pra | pū̱rava̍ḥ | sta̱va̱nte̱ | e̱nā | ya̱jñaiḥ |
sa̱pta | yat | pura̍ḥ | śarma̍ | śāra̍dīḥ | dart | han | dāsī̍ḥ | pu̱ru̱-kutsā̍ya | śikṣa̍n |
tvam | vṛ̱dhaḥ | i̱ndra̱ | pū̱rvyaḥ | bhū̱ḥ | va̱ri̱va̱syan | u̱śane̍ | kā̱vyāya̍ |
parā̍ | nava̍-vāstvam | a̱nu̱-deya̍m | ma̱he | pi̱tre | da̱dā̱tha̱ | svam | napā̍tam |
tvam | dhuni̍ḥ | i̱ndra̱ | dhuni̍-matīḥ | ṛ̱ṇoḥ | a̱paḥ | sī̱rāḥ | na | srava̍ntīḥ |
pra | yat | sa̱mu̱dram | ati̍ | śū̱ra̱ | parṣi̍ | pā̱raya̍ | tu̱rvaśa̍m | yadu̍m | sva̱sti |
tava̍ | ha̱ | tyat | i̱ndra̱ | viśva̍m | ā̱jau | sa̱staḥ | dhunī̱cumu̍rī̱ iti̍ | yā | ha̱ | sisva̍p |
dī̱daya̍t | it | tubhya̍m | some̍bhiḥ | su̱nvan | da̱bhīti̍ḥ | i̱dhma-bhṛ̍tiḥ | pa̱kthī | a̱rkaiḥ |
i̱māḥ | ū̱m̐ iti̍ | tvā̱ | pu̱ru̱-tama̍sya | kā̱roḥ | havya̍m | vī̱ra̱ | havyā̍ḥ | ha̱va̱nte̱ |
dhiya̍ḥ | ra̱the̱-sthām | a̱jara̍m | navī̍yaḥ | ra̱yiḥ | vi-bhū̍tiḥ | ī̱ya̱te̱ | va̱ca̱syā |
tam | ū̱m̐ iti̍ | stu̱ṣe̱ | indra̍m | yaḥ | vidā̍naḥ | girvā̍hasam | gī̱ḥ-bhiḥ | ya̱jña-vṛ̍ddham |
yasya̍ | diva̍m | ati̍ | ma̱hnā | pṛ̱thi̱vyāḥ | pu̱ru̱-mā̱yasya̍ | ri̱ri̱ce | ma̱hi̱-tvam |
saḥ | it | tama̍ḥ | a̱va̱yu̱nam | ta̱ta̱nvat | sūrye̍ṇa | va̱yuna̍-vat | ca̱kā̱ra̱ |
ka̱dā | te̱ | martā̍ḥ | a̱mṛta̍sya | dhāma̍ | iya̍kṣantaḥ | na | mi̱na̱nti̱ | sva̱dhā̱-va̱ḥ |
yaḥ | tā | ca̱kāra̍ | saḥ | kuha̍ | svi̱t | indra̍ḥ | kam | ā | jana̍m | ca̱ra̱ti̱ | kāsu̍ | vi̱kṣu |
kaḥ | te̱ | ya̱jñaḥ | mana̍se | śam | varā̍ya | kaḥ | a̱rkaḥ | i̱ndra̱ | ka̱ta̱maḥ | saḥ | hotā̍ |
i̱dā | hi | te̱ | vevi̍ṣataḥ | pu̱rā̱-jāḥ | pra̱tnāsa̍ḥ | ā̱suḥ | pu̱ru̱-kṛ̱t | sakhā̍yaḥ |
ye | ma̱dya̱māsa̍ḥ | u̱ta | nūta̍nāsaḥ | u̱ta | a̱va̱masya̍ | pu̱ru̱-hū̱ta̱ | bo̱dhi̱ |
tam | pṛ̱cchanta̍ḥ | ava̍rāsaḥ | parā̍ṇi | pra̱tnā | te̱ | i̱ndra̱ | śrutyā̍ | anu̍ | ye̱mu̱ḥ |
arcā̍masi | vī̱ra̱ | bra̱hma̱-vāha̍ḥ | yāt | e̱va | vi̱dma | tāt | tvā̱ | ma̱hānta̍m |
a̱bhi | tvā̱ | pāja̍ḥ | ra̱kṣasa̍ḥ | vi | ta̱sthe̱ | mahi̍ | ja̱jñā̱nam | a̱bhi | tat | su | ti̱ṣṭha̱ |
tava̍ | pra̱tnena̍ | yujye̍na | sakhyā̍ | vajre̍ṇa | dhṛ̱ṣṇo̱ iti̍ | apa̍ | tā | nu̱da̱sva̱ |
saḥ | tu | śru̱dhi̱ | i̱ndra̱ | nūta̍nasya | bra̱hma̱ṇya̱taḥ | vī̱ra̱ | kā̱ru̱-dhā̱ya̱ḥ |
tvam | hi | ā̱piḥ | pra̱-divi̍ | pi̱tṝ̱ṇām | śaśva̍t | ba̱bhūtha̍ | su̱-hava̍ḥ | ā-i̍ṣṭau |
pra | ū̱taye̍ | varu̍ṇam | mi̱tram | indra̍m | ma̱ruta̍ḥ | kṛ̱ṣva̱ | ava̍se | na̱ḥ | a̱dya |
pra | pū̱ṣaṇa̍m | viṣṇu̍m | a̱gnim | pura̍m-dhim | sa̱vi̱tāra̍m | oṣa̍dhīḥ | parva̍tān | ca̱ |
i̱me | ū̱m̐ iti̍ | tvā̱ | pu̱ru̱-śā̱ka̱ | pra̱ya̱jyo̱ iti̍ pra-yajyo | ja̱ri̱tāra̍ḥ | a̱bhi | a̱rca̱nti̱ | a̱rkaiḥ |
śru̱dhi | hava̍m | ā | hu̱va̱taḥ | hu̱vā̱naḥ | na | tvā-vā̍n | a̱nyaḥ | a̱mṛ̱ta̱ | tvat | a̱sti̱ |
nu | me̱ | ā | vāca̍m | upa̍ | yā̱hi̱ | vi̱dvān | viśve̍bhiḥ | sū̱no̱ iti̍ | sa̱ha̱sa̱ḥ | yaja̍traiḥ |
ye | a̱gni̱-ji̱hvāḥ | ṛ̱ta̱-sāpa̍ḥ | ā̱suḥ | ye | manu̍m | ca̱kruḥ | upa̍ram | dasā̍ya |
saḥ | na̱ḥ | bo̱dhi̱ | pu̱ra̱ḥ-e̱tā | su̱-geṣu̍ | u̱ta | du̱ḥ-geṣu̍ | pa̱thi̱-kṛt | vidā̍naḥ |
ye | aśra̍māsaḥ | u̱rava̍ḥ | vahi̍ṣṭhāḥ | tebhi̍ḥ | na̱ḥ | i̱ndra̱ | a̱bhi | va̱kṣi̱ | vāja̍m |
yaḥ | eka̍ḥ | it | havya̍ḥ | ca̱rṣa̱ṇī̱nām | indra̍m | tam | gī̱ḥ-bhiḥ | a̱bhi | a̱rce̱ | ā̱bhiḥ |
yaḥ | patya̍te | vṛ̱ṣa̱bhaḥ | vṛṣṇya̍-vān | sa̱tyaḥ | satvā̍ | pu̱ru̱-mā̱yaḥ | saha̍svān |
tam | ū̱m̐ iti̍ | na̱ḥ | pūrve̍ | pi̱tara̍ḥ | nava̍-gvāḥ | sa̱pta | viprā̍saḥ | a̱bhi | vā̱jaya̍ntaḥ |
na̱kṣa̱t-dā̱bham | tatu̍rim | pa̱rva̱te̱-sthām | adro̍gha-vācam | ma̱ti-bhi̍ḥ | śavi̍ṣṭham |
tam | ī̱ma̱he̱ | indra̍m | a̱sya̱ | rā̱yaḥ | pu̱ru̱-vīra̍sya | nṛ̱-vata̍ḥ | pu̱ru̱-kṣoḥ |
yaḥ | askṛ̍dhoyuḥ | a̱jara̍ḥ | sva̍ḥ-vān | tam | ā | bha̱ra̱ | ha̱ri̱-va̱ḥ | mā̱da̱yadhyai̍ |
tat | na̱ḥ | vi | vo̱ca̱ḥ | yadi̍ | te̱ | pu̱rā | ci̱t | ja̱ri̱tāra̍ḥ | ā̱na̱śuḥ | su̱mnam | i̱ndra̱ |
kaḥ | te̱ | bhā̱gaḥ | kim | vaya̍ḥ | du̱dhra̱ | khi̱dva̱ḥ | puru̍-hūta | pu̱ru̱va̱so̱ iti̍ puru-vaso | a̱su̱ra̱-ghnaḥ |
tam | pṛ̱cchantī̍ | vajra̍-hastam | ra̱the̱-sthām | indra̍m | vepī̍ | vakva̍rī | yasya̍ | nu | gīḥ |
tu̱vi̱-grā̱bham | tu̱vi̱-kū̱rmim | ra̱bha̱ḥ-dām | gā̱tum | i̱ṣe̱ | nakṣa̍te | tumra̍m | accha̍ |
a̱yā | ha̱ | tyam | mā̱yayā̍ | va̱vṛ̱dhā̱nam | ma̱na̱ḥ-juvā̍ | sva̱-ta̱va̱ḥ | parva̍tena |
acyu̍tā | ci̱t | vī̱ḻi̱tā | su̱-o̱ja̱ḥ | ru̱jaḥ | vi | dṛ̱ḻhā | dhṛ̱ṣa̱tā | vi̱-ra̱pśi̱n |
tam | va̱ḥ | dhi̱yā | navya̍syā | śavi̍ṣṭham | pra̱tnam | pra̱tna̱-vat | pa̱ri̱-ta̱ṁsa̱yadhyai̍ |
saḥ | na̱ḥ | va̱kṣa̱t | a̱ni̱-mā̱naḥ | su̱-vahmā̍ | indra̍ḥ | viśvā̍ni | ati̍ | du̱ḥ-gahā̍ni |
ā | janā̍ya | druhva̍ṇe | pārthi̍vāni | di̱vyāni̍ | dī̱pa̱ya̱ḥ | a̱ntari̍kṣā |
tapa̍ | vṛ̱ṣa̱n | vi̱śvata̍ḥ | śo̱ciṣā̍ | tān | bra̱hma̱-dviṣe̍ | śo̱ca̱ya̱ | kṣām | a̱paḥ | ca̱ |
bhuva̍ḥ | jana̍sya | di̱vyasya̍ | rājā̍ | pārthi̍vasya | jaga̍taḥ | tve̱ṣa̱-sa̱ṁdṛ̱k |
dhi̱ṣva | vajra̍m | dakṣi̍ṇe | i̱ndra̱ | haste̍ | viśvā̍ḥ | a̱ju̱rya̱ | da̱ya̱se̱ | vi | mā̱yāḥ |
ā | sa̱m-yata̍m | i̱ndra̱ | na̱ḥ | sva̱stim | śa̱tru̱-tūryā̍ya | bṛ̱ha̱tīm | amṛ̍dhrām |
yayā̍ | dāsā̍ni | āryā̍ṇi | vṛ̱trā | kara̍ḥ | va̱jri̱n | su̱-tukā̍ | nāhu̍ṣāṇi |
saḥ | na̱ḥ | ni̱yut-bhi̍ḥ | pu̱ru̱-hū̱ta̱ | ve̱dha̱ḥ | vi̱śva-vā̍rābhiḥ | ā | ga̱hi̱ | pra̱ya̱jyo̱ iti̍ pra-yajyo |
na | yāḥ | ade̍vaḥ | vara̍te | na | de̱vaḥ | ā | ā̱bhi̱ḥ | yā̱hi̱ | tūya̍m | ā | ma̱drya̱drik |
su̱te | it | tvam | ni-mi̍ślaḥ | i̱ndra̱ | some̍ | stome̍ | brahma̍ṇi | śa̱syamā̍ne | u̱kthe |
yat | vā̱ | yu̱ktābhyā̍m | ma̱gha̱-va̱n | hari̍-bhyām | bibhra̍t | vajra̍m | bā̱hvoḥ | i̱ndra̱ | yāsi̍ |
yat | vā̱ | di̱vi | pārye̍ | susvi̍m | i̱ndra̱ | vṛ̱tra̱-hatye̍ | ava̍si | śūra̍-sātau |
yat | vā̱ | dakṣa̍sya | bi̱bhyuṣa̍ḥ | abi̍bhyat | ara̍ndhayaḥ | śardha̍taḥ | i̱ndra̱ | dasyū̍n |
pātā̍ | su̱tam | indra̍ḥ | a̱stu̱ | soma̍m | pra̱-ne̱nīḥ | u̱graḥ | ja̱ri̱tāra̍m | ū̱tī |
kartā̍ | vī̱rāya̍ | susva̍ye | ū̱m̐ iti̍ | lo̱kam | dātā̍ | vasu̍ | stu̱va̱te | kī̱raye̍ | ci̱t |
gantā̍ | iya̍nti | sava̍nā | hari̍-bhyām | ba̱bhriḥ | vajra̍m | pa̱piḥ | soma̍m | da̱diḥ | gāḥ |
kartā̍ | vī̱ram | narya̍m | sarva̍-vīram | śrotā̍ | hava̍m | gṛ̱ṇa̱taḥ | stoma̍-vāhāḥ |
asmai̍ | va̱yam | yat | va̱vāna̍ | tat | vi̱vi̱ṣma̱ḥ | indrā̍ya | yaḥ | na̱ḥ | pra̱-diva̍ḥ | apa̍ḥ | kariti̍ kaḥ |
su̱te | some̍ | stu̱masi̍ | śaṁsa̍t | u̱kthā | indrā̍ya | brahma̍ | vardha̍nam | yathā̍ | asa̍t |
brahmā̍ṇi | hi | ca̱kṛ̱ṣe | vardha̍nāni | tāva̍t | te̱ | i̱ndra̱ | ma̱ti-bhi̍ḥ | vi̱vi̱ṣma̱ḥ |
su̱te | some̍ | su̱ta̱-pā̱ḥ | śam-ta̍māni | rāndryā̍ | kri̱yā̱sma̱ | vakṣa̍ṇāni | ya̱jñaiḥ |
saḥ | na̱ḥ | bo̱dhi̱ | pu̱ro̱ḻāśa̍m | rarā̍ṇaḥ | piba̍ | tu | soma̍m | go-ṛ̍jīkam | i̱ndra̱ |
ā | i̱dam | ba̱rhiḥ | yaja̍mānasya | sī̱da̱ | u̱rum | kṛ̱dhi̱ | tvā̱-ya̱taḥ | ū̱m̐ iti̍ | lo̱kam |
saḥ | ma̱nda̱sva̱ | hi | anu̍ | joṣa̍m | u̱gra̱ | pra | tvā̱ | ya̱jñāsa̍ḥ | i̱me | a̱śnu̱va̱ntu̱ |
pra | i̱me | havā̍saḥ | pu̱ru̱-hū̱tam | a̱sme iti̍ | ā | tvā̱ | i̱yam | dhīḥ | ava̍se | i̱ndra̱ | ya̱myā̱ḥ |
tam | va̱ḥ | sa̱khā̱ya̱ḥ | sam | yathā̍ | su̱teṣu̍ | some̍bhiḥ | ī̱m | pṛ̱ṇa̱ta̱ | bho̱jam | indra̍m |
ku̱vit | tasmai̍ | asa̍ti | na̱ḥ | bharā̍ya | na | susvi̍m | indra̍ḥ | ava̍se | mṛ̱dhā̱ti̱ |
e̱va | it | indra̍ḥ | su̱te | a̱stā̱vi̱ | some̍ | bha̱rat-vā̍jeṣu | kṣaya̍t | it | ma̱ghona̍ḥ |
asa̍t | yathā̍ | ja̱ri̱tre | u̱ta | sū̱riḥ | indra̍ḥ | rā̱yaḥ | vi̱śva-vā̍rasya | dā̱tā |
vṛṣā̍ | mada̍ḥ | indre̍ | śloka̍ḥ | u̱kthā | sacā̍ | some̍ṣu | su̱ta̱-pāḥ | ṛ̱jī̱ṣī |
a̱rca̱trya̍ḥ | ma̱gha-vā̍ | nṛ-bhya̍ḥ | u̱kthaiḥ | dyu̱kṣaḥ | rājā̍ | gi̱rām | akṣi̍ta-ūtiḥ |
tatu̍riḥ | vī̱raḥ | narya̍ḥ | vi-ce̍tāḥ | śrotā̍ | hava̍m | gṛ̱ṇa̱taḥ | u̱rvi-ū̍tiḥ |
vasu̍ḥ | śaṁsa̍ḥ | na̱rām | kā̱ru-dhā̍yāḥ | vā̱jī | stu̱taḥ | vi̱dathe̍ | dā̱ti̱ | vāja̍m |
akṣa̍ḥ | na | ca̱kryo̍ḥ | śū̱ra̱ | bṛ̱han | pra | te̱ | ma̱hnā | ri̱ri̱ce̱ | roda̍syoḥ |
vṛ̱kṣasya̍ | nu | te̱ | pu̱ru̱-hū̱ta̱ | va̱yāḥ | vi | ū̱taya̍ḥ | ru̱ru̱hu̱ḥ | i̱ndra̱ | pū̱rvīḥ |
śacī̍-vataḥ | te̱ | pu̱ru̱-śā̱ka̱ | śākā̍ḥ | gavā̍m-iva | sru̱taya̍ḥ | sa̱m-cara̍ṇīḥ |
va̱tsānā̍m | na | ta̱ntaya̍ḥ | te̱ | i̱ndra̱ | dāma̍n-vantaḥ | a̱dā̱māna̍ḥ | su̱-dā̱ma̱n |
a̱nyat | a̱dya | karva̍ram | a̱nyat | ū̱m̐ iti̍ | śvaḥ | asa̍t | ca̱ | sat | muhu̍ḥ | ā̱-ca̱kriḥ | indra̍ḥ |
mi̱traḥ | na̱ḥ | atra̍ | varu̍ṇaḥ | ca̱ | pū̱ṣā | a̱ryaḥ | vaśa̍sya | pa̱ri̱-e̱tā | a̱sti̱ |
vi | tvat | āpa̍ḥ | na | parva̍tasya | pṛ̱ṣṭhāt | u̱kthebhi̍ḥ | i̱ndra̱ | a̱na̱ya̱nta̱ | ya̱jñaiḥ |
tam | tvā̱ | ā̱bhiḥ | su̱stu̱ti-bhi̍ḥ | vā̱jaya̍ntaḥ | ā̱jim | na | ja̱gmu̱ḥ | gi̱rvā̱ha̱ḥ | aśvā̍ḥ |
na | yam | jara̍nti | śa̱rada̍ḥ | na | māsā̍ḥ | na | dyāva̍ḥ | indra̍m | a̱va̱-ka̱rśaya̍nti |
vṛ̱ddhasya̍ | ci̱t | va̱rdha̱tā̱m | a̱sya̱ | ta̱nūḥ | stome̍bhiḥ | u̱kthaiḥ | ca̱ | śa̱syamā̍nā |
na | vī̱ḻave̍ | nama̍te | na | sthi̱rāya̍ | na | śardha̍te | dasyu̍-jūtāya | sta̱vān |
ajrā̍ḥ | indra̍sya | gi̱raya̍ḥ | ci̱t | ṛ̱ṣvāḥ | ga̱mbhī̱re | ci̱t | bha̱va̱ti̱ | gā̱dham | a̱smai̱ |
ga̱mbhī̱reṇa̍ | na̱ḥ | u̱ruṇā̍ | a̱ma̱tri̱n | pra | i̱ṣaḥ | ya̱ndhi̱ | su̱ta̱-pā̱va̱n | vājā̍n |
sthāḥ | ū̱m̐ iti̍ | su | ū̱rdhvaḥ | ū̱tī | ari̍ṣaṇyan | a̱ktoḥ | vi-u̍ṣṭau | pari̍-takmyāyām |
saca̍sva | nā̱yam | ava̍se | a̱bhīke̍ | i̱taḥ | vā̱ | tam | i̱ndra̱ | pā̱hi̱ | ri̱ṣaḥ |
a̱mā | ca̱ | e̱na̱m | ara̍ṇye | pā̱hi̱ | ri̱ṣaḥ | made̍ma | śa̱ta-hi̍māḥ | su̱-vīrā̍ḥ |
yā | te̱ | ū̱tiḥ | a̱va̱mā | yā | pa̱ra̱mā | yā | ma̱dhya̱mā | i̱ndra̱ | śu̱ṣmi̱n | asti̍ |
tābhi̍ḥ | ū̱m̐ iti̍ | su | vṛ̱tra̱-hatye̍ | a̱vī̱ḥ | na̱ḥ | e̱bhiḥ | ca̱ | vājai̍ḥ | ma̱hān | na̱ḥ | u̱gra̱ |
ābhi̍ḥ | spṛdha̍ḥ | mi̱tha̱tīḥ | ari̍ṣaṇyan | a̱mitra̍sya | vya̱tha̱ya̱ | ma̱nyum | i̱ndra̱ |
ābhi̍ḥ | viśvā̍ḥ | a̱bhi̱-yuja̍ḥ | viṣū̍cīḥ | āryā̍ya | viśa̍ḥ | ava̍ | tā̱rī̱ḥ | dāsī̍ḥ |
indra̍ | jā̱maya̍ḥ | u̱ta | ye | ajā̍mayaḥ | a̱rvā̱cī̱nāsa̍ḥ | va̱nuṣa̍ḥ | yu̱yu̱jre |
tvam | e̱ṣā̱m | vi̱thu̱rā | śavā̍ṁsi | ja̱hi | vṛṣṇyā̍ni | kṛ̱ṇu̱hi | parā̍caḥ |
śūra̍ḥ | vā̱ | śūra̍m | va̱na̱te̱ | śarī̍raiḥ | ta̱nū̱-rucā̍ | taru̍ṣi | yat | kṛ̱ṇvaite̱ iti̍ |
to̱ke | vā̱ | goṣu̍ | tana̍ye | yat | a̱p-su | vi | kranda̍sī̱ iti̍ | u̱rvarā̍su | bravai̍te̱ iti̍ |
na̱hi | tvā̱ | śūra̍ḥ | na | tu̱raḥ | na | dhṛ̱ṣṇuḥ | na | tvā̱ | yo̱dhaḥ | manya̍mānaḥ | yu̱yodha̍ |
indra̍ | naki̍ḥ | tvā̱ | prati̍ | a̱sti̱ | e̱ṣā̱m | viśvā̍ | jā̱tāni̍ | a̱bhi | a̱si̱ | tāni̍ |
saḥ | pa̱tya̱te̱ | u̱bhayo̍ḥ | nṛ̱mṇam | a̱yoḥ | yadi̍ | ve̱dhasa̍ḥ | sa̱m-i̱the | hava̍nte |
vṛ̱tre | vā̱ | ma̱haḥ | nṛ̱-vati̍ | kṣaye̍ | vā̱ | vyaca̍svantā | yadi̍ | vi̱ta̱nta̱saite̱ iti̍ |
adha̍ | sma̱ | te̱ | ca̱rṣa̱ṇaya̍ḥ | yat | ejā̍n | indra̍ | trā̱tā | u̱ta | bha̱va̱ | va̱rū̱tā |
a̱smākā̍saḥ | ye | nṛ-ta̍māsaḥ | a̱ryaḥ | indra̍ | sū̱raya̍ḥ | da̱dhi̱re | pu̱raḥ | na̱ḥ |
anu̍ | te̱ | dā̱yi̱ | ma̱he | i̱ndri̱yāya̍ | sa̱trā | te̱ | viśva̍m | anu̍ | vṛ̱tra̱-hatye̍ |
anu̍ | kṣa̱tram | anu̍ | saha̍ḥ | ya̱ja̱tra̱ | indra̍ | de̱vebhi̍ḥ | anu̍ | te̱ | nṛ̱-sahye̍ |
e̱va | na̱ḥ | spṛdha̍ḥ | sam | a̱ja̱ | sa̱mat-su̍ | indra̍ | ra̱ra̱ndhi | mi̱tha̱tīḥ | ade̍vīḥ |
vi̱dyāma̍ | vasto̍ḥ | ava̍sā | gṛ̱ṇanta̍ḥ | bha̱rat-vā̍jāḥ | u̱ta | te̱ | i̱ndra̱ | nū̱nam |
śru̱dhi | na̱ḥ | i̱ndra̱ | hvayā̍masi | tvā̱ | ma̱haḥ | vāja̍sya | sā̱tau | va̱vṛ̱ṣā̱ṇāḥ |
sam | yat | viśa̍ḥ | aya̍nta | śūra̍-sātau | u̱gram | na̱ḥ | ava̍ḥ | pārye̍ | aha̍n | dā̱ḥ |
tvām | vā̱jī | ha̱va̱te̱ | vā̱ji̱ne̱yaḥ | ma̱haḥ | vāja̍sya | gadhya̍sya | sā̱tau |
tvām | vṛ̱treṣu̍ | i̱ndra̱ | sat-pa̍tim | taru̍tram | tvām | ca̱ṣṭe̱ | mu̱ṣṭi̱-hā | goṣu̍ | yudhya̍n |
tvam | ka̱vim | co̱da̱ya̱ḥ | a̱rka-sā̍tau | tvam | kutsā̍ya | śuṣṇa̍m | dā̱śuṣe̍ | va̱rk |
tvam | śira̍ḥ | a̱ma̱rmaṇa̍ḥ | parā̍ | a̱ha̱n | a̱ti̱thi̱-gvāya̍ | śaṁsya̍m | ka̱ri̱ṣyan |
tvam | ratha̍m | pra | bha̱ra̱ḥ | yo̱dham | ṛ̱ṣvam | āva̍ḥ | yudhya̍ntam | vṛ̱ṣa̱bham | daśa̍-dyum |
tvam | tugra̍m | ve̱ta̱save̍ | sacā̍ | a̱ha̱n | tvam | tuji̍m | gṛ̱ṇanta̍m | i̱ndra̱ | tū̱to̱riti̍ tūtoḥ |
tvam | tat | u̱ktham | i̱ndra̱ | ba̱rhaṇā̍ | ka̱riti̍ kaḥ | pra | ya̱t | śa̱tā | sa̱hasrā̍ | śū̱ra̱ | darṣi̍ |
ava̍ | gi̱reḥ | dāsa̍m | śamba̍ram | ha̱n | pra | ā̱va̱ḥ | diva̍ḥ-dāsam | ci̱trābhi̍ḥ | ū̱tī |
tvam | śra̱ddhābhi̍ḥ | ma̱nda̱sā̱naḥ | somai̍ḥ | da̱bhīta̍ye | cumu̍rim | i̱ndra̱ | si̱sva̱p |
tvam | ra̱jim | piṭhī̍nase | da̱śa̱syan | ṣa̱ṣṭim | sa̱hasrā̍ | śacyā̍ | sacā̍ | a̱ha̱n |
a̱ham | ca̱na | tat | sū̱ri-bhi̍ḥ | ā̱na̱śyā̱m | tava̍ | jyāya̍ḥ | i̱ndra̱ | su̱mnam | oja̍ḥ |
tvayā̍ | yat | stava̍nte | sa̱dha̱-vī̱ra̱ | vī̱rāḥ | tri̱-varū̍thena | nahu̍ṣā | śa̱vi̱ṣṭha̱ |
va̱yam | te̱ | a̱syām | i̱ndra̱ | dyu̱mna-hū̍tau | sakhā̍yaḥ | syā̱ma̱ | ma̱hi̱na̱ | preṣṭhā̍ḥ |
prāta̍rdaniḥ | kṣa̱tra̱-śrīḥ | a̱stu̱ | śreṣṭha̍ḥ | gha̱ne | vṛ̱trāṇā̍m | sa̱naye̍ | dhanā̍nām |
kim | a̱sya̱ | made̍ | kim | ū̱m̐ iti̍ | a̱sya̱ | pī̱tau | indra̍ḥ | kim | a̱sya̱ | sa̱khye | ca̱kā̱ra̱ |
raṇā̍ḥ | vā̱ | ye | ni̱-sadi̍ | kim | te | a̱sya̱ | pu̱rā | vi̱vi̱dre̱ | kim | ū̱m̐ iti̍ | nūta̍nāsaḥ |
sat | a̱sya̱ | made̍ | sat | ū̱m̐ iti̍ | a̱sya̱ | pī̱tau | indra̍ḥ | sat | a̱sya̱ | sa̱khye | ca̱kā̱ra̱ |
raṇā̍ḥ | vā̱ | ye | ni̱-sadi̍ | sat | te | a̱sya̱ | pu̱rā | vi̱vi̱dre̱ | sat | ū̱m̐ iti̍ | nūta̍nāsaḥ |
na̱hi | nu | te̱ | ma̱hi̱mana̍ḥ | sa̱ma̱sya̱ | na | ma̱gha̱-va̱n | ma̱gha̱va̱t-tvasya̍ | vi̱dma |
na | rādha̍saḥ-rādhasaḥ | nūta̍nasya | indra̍ | naki̍ḥ | da̱dṛ̱śe̱ | i̱ndri̱yam | te̱ |
e̱tat | tyat | te̱ | i̱ndri̱yam | a̱ce̱ti̱ | yena̍ | ava̍dhīḥ | va̱ra-śi̍khasya | śeṣa̍ḥ |
vajra̍sya | yat | te̱ | ni-ha̍tasya | śuṣmā̍t | sva̱nāt | ci̱t | i̱ndra̱ | pa̱ra̱maḥ | da̱dāra̍ |
vadhī̍t | indra̍ḥ | va̱ra-śi̍khasya | śeṣa̍ḥ | a̱bhi̱-ā̱va̱rtine̍ | cā̱ya̱mā̱nāya̍ | śikṣa̍n |
vṛ̱cīva̍taḥ | yat | ha̱ri̱-yū̱pīyā̍yām | han | pūrve̍ | ardhe̍ | bhi̱yasā̍ | apa̍raḥ | dart |
tri̱ṁśat-śa̍tam | va̱rmiṇa̍ḥ | i̱ndra̱ | sā̱kam | ya̱vyā-va̍tyām | pu̱ru̱-hū̱ta̱ | śra̱va̱syā |
vṛ̱cīva̍ntaḥ | śara̍ve | patya̍mānāḥ | pātrā̍ | bhi̱ndā̱nāḥ | ni̱-a̱rthāni̍ | ā̱ya̱n |
yasya̍ | gāvau̍ | a̱ru̱ṣā | su̱ya̱va̱syū iti̍ su̱-ya̱va̱syū | a̱ntaḥ | ū̱m̐ iti̍ | su | cara̍taḥ | reri̍hāṇā |
saḥ | sṛñja̍yāya | tu̱rvaśa̍m | parā̍ | a̱dā̱t | vṛ̱cīva̍taḥ | dai̱va̱-vā̱tāya̍ | śikṣa̍n |
dva̱yān | a̱gne̱ | ra̱thina̍ḥ | vi̱ṁśa̱tim | gāḥ | va̱dhū-ma̍taḥ | ma̱gha-vā̍ | mahya̍m | sa̱m-rāṭ |
a̱bhi̱-ā̱va̱rtī | cā̱ya̱mā̱naḥ | da̱dā̱ti̱ | du̱ḥ-nāśā̍ | i̱yam | dakṣi̍ṇā | pā̱rtha̱vānā̍m |
ā | gāva̍ḥ | a̱gma̱n | u̱ta | bha̱dram | a̱kra̱n | sīda̍ntu | go̱-sthe | ra̱ṇaya̍ntu | a̱sme iti̍ |
pra̱jā-va̍tīḥ | pu̱ru̱-rūpā̍ḥ | i̱ha | syu̱ḥ | indrā̍ya | pū̱rvīḥ | u̱ṣasa̍ḥ | duhā̍nāḥ |
indra̍ḥ | yajva̍ne | pṛ̱ṇa̱te | ca̱ | śi̱kṣa̱ti̱ | upa̍ | it | da̱dā̱ti̱ | na | svam | mu̱ṣā̱ya̱ti̱ |
bhūya̍ḥ-bhūyaḥ | ra̱yim | it | a̱sya̱ | va̱rdhaya̍n | abhi̍nne | khi̱lye | ni | da̱dhā̱ti̱ | de̱va̱-yum |
na | tāḥ | na̱śa̱nti̱ | na | da̱bhā̱ti̱ | taska̍raḥ | na | ā̱sā̱m | ā̱mi̱traḥ | vyathi̍ḥ | ā | da̱dha̱rṣa̱ti̱ |
de̱vān | ca̱ | yābhi̍ḥ | yaja̍te | dadā̍ti | ca̱ | jyok | it | tābhi̍ḥ | sa̱ca̱te̱ | go-pa̍tiḥ | sa̱ha |
na | tāḥ | arvā̍ | re̱ṇu-ka̍kāṭaḥ | a̱śnu̱te̱ | na | sa̱ṁskṛ̱ta̱-tram | upa̍ | ya̱nti̱ | tāḥ | a̱bhi |
u̱ru̱-gā̱yam | abha̍yam | tasya̍ | tāḥ | anu̍ | gāva̍ḥ | marta̍sya | vi | ca̱ra̱nti̱ | yajva̍naḥ |
gāva̍ḥ | bhaga̍ḥ | gāva̍ḥ | indra̍ḥ | me̱ | a̱cchā̱n | gāva̍ḥ | soma̍sya | pra̱tha̱masya̍ | bha̱kṣaḥ |
i̱māḥ | yāḥ | gāva̍ḥ | saḥ | ja̱nā̱sa̱ḥ | indra̍ḥ | i̱cchāmi̍ | it | hṛ̱dā | mana̍sā | ci̱t | indra̍m |
yū̱yam | gā̱va̱ḥ | me̱da̱ya̱tha̱ | kṛ̱śam | ci̱t | a̱śrī̱ram | ci̱t | kṛ̱ṇu̱tha̱ | su̱-pratī̍kam |
bha̱dram | gṛ̱ham | kṛ̱ṇu̱tha̱ | bha̱dra̱-vā̱ca̱ḥ | bṛ̱hat | va̱ḥ | vaya̍ḥ | u̱cya̱te̱ | sa̱bhāsu̍ |
pra̱jā-va̍tīḥ | su̱-yava̍sam | ri̱śantī̍ḥ | śu̱ddhāḥ | a̱paḥ | su̱-pra̱pā̱ne | piba̍ntīḥ |
mā | va̱ḥ | ste̱naḥ | ī̱śa̱ta̱ | mā | a̱gha-śa̍ṁsaḥ | pari̍ | va̱ḥ | he̱tiḥ | ru̱drasya̍ | vṛ̱jyā̱ḥ |
upa̍ | i̱dam | u̱pa̱-parca̍nam | ā̱su | goṣu̍ | upa̍ | pṛ̱cya̱tā̱m |
upa̍ | ṛ̱ṣa̱bhasya̍ | reta̍si | upa̍ | i̱ndra̱ | tava̍ | vī̱rye̍ |
indra̍m | va̱ḥ | nara̍ḥ | sa̱khyāya̍ | se̱pu̱ḥ | ma̱haḥ | yanta̍ḥ | su̱-ma̱taye̍ | ca̱kā̱nāḥ |
ma̱haḥ | hi | dā̱tā | vajra̍-hastaḥ | asti̍ | ma̱hām | ū̱m̐ iti̍ | ra̱ṇvam | ava̍se | ya̱ja̱dhva̱m |
ā | yasmi̍n | haste̍ | naryā̍ḥ | mi̱mi̱kṣuḥ | ā | rathe̍ | hi̱ra̱ṇyaye̍ | ra̱the̱-sthāḥ |
ā | ra̱śmaya̍ḥ | gabha̍styoḥ | sthū̱rayo̍ḥ | ā | adhva̍n | aśvā̍saḥ | vṛṣa̍ṇaḥ | yu̱jā̱nāḥ |
śri̱ye | te̱ | pādā̍ | duva̍ḥ | ā | mi̱mi̱kṣu̱ḥ | dhṛ̱ṣṇuḥ | va̱jrī | śava̍sā | dakṣi̍ṇa-vān |
vasā̍naḥ | atka̍m | su̱ra̱bhim | dṛ̱śe | kam | sva̍ḥ | na | nṛ̱to̱ iti̍ | i̱ṣi̱raḥ | ba̱bhū̱tha̱ |
saḥ | soma̍ḥ | āmi̍śla-tamaḥ | su̱taḥ | bhū̱t | yasmi̍n | pa̱ktiḥ | pa̱cyate̍ | santi̍ | dhā̱nāḥ |
indra̍m | nara̍ḥ | stu̱vanta̍ḥ | bra̱hma̱-kā̱rāḥ | u̱kthā | śaṁsa̍ntaḥ | de̱vavā̍ta-tamāḥ |
na | te̱ | anta̍ḥ | śava̍saḥ | dhā̱yi̱ | a̱sya | vi | tu | bā̱ba̱dhe̱ | roda̍sī̱ iti̍ | ma̱hi̱-tvā |
ā | tā | sū̱riḥ | pṛ̱ṇa̱ti̱ | tūtu̍jānaḥ | yū̱thā-i̍va | a̱p-su | sa̱m-īja̍mānaḥ | ū̱tī |
e̱va | it | indra̍ḥ | su̱-hava̍ḥ | ṛ̱ṣvaḥ | a̱stu̱ | ū̱tī | anū̍tī | hi̱ri̱-śi̱praḥ | satvā̍ |
e̱va | hi | jā̱taḥ | asa̍māti-ojāḥ | pu̱ru | ca̱ | vṛ̱trā | ha̱na̱ti̱ | ni | dasyū̍n |
bhūya̍ḥ | it | va̱vṛ̱dhe̱ | vī̱ryā̍ya | eka̍ḥ | a̱ju̱ryaḥ | da̱ya̱te̱ | vasū̍ni |
pra | ri̱ri̱ce̱ | di̱vaḥ | indra̍ḥ | pṛ̱thi̱vyāḥ | a̱rdham | it | a̱sya̱ | prati̍ | roda̍sī̱ iti̍ | u̱bhe iti̍ |
adha̍ | ma̱nye̱ | bṛ̱hat | a̱su̱rya̍m | a̱sya̱ | yāni̍ | dā̱dhāra̍ | naki̍ḥ | ā | mi̱nā̱ti̱ |
di̱ve-di̍ve | sūrya̍ḥ | da̱rśa̱taḥ | bhū̱t | vi | sadmā̍ni | u̱rvi̱yā | su̱-kratu̍ḥ | dhā̱t |
a̱dya | ci̱t | nu | ci̱t | tat | apa̍ḥ | na̱dīnā̍m | yat | ā̱bhya̱ḥ | ara̍daḥ | gā̱tum | i̱ndra̱ |
ni | parva̍tāḥ | a̱dma̱-sada̍ḥ | na | se̱du̱ḥ | tvayā̍ | dṛ̱ḻhāni̍ | su̱kra̱to̱ iti̍ su-krato | rajā̍ṁsi |
sa̱tyam | it | tat | na | tvā-vā̍n | a̱nyaḥ | a̱sti̱ | indra̍ | de̱vaḥ | na | martya̍ḥ | jyāyā̍n |
aha̍n | ahi̍m | pa̱ri̱-śayā̍nam | arṇa̍ḥ | ava̍ | a̱sṛ̱ja̱ḥ | a̱paḥ | accha̍ | sa̱mu̱dram |
tvam | a̱paḥ | vi | dura̍ḥ | viṣū̍cīḥ | indra̍ | dṛ̱ḻham | a̱ru̱ja̱ḥ | parva̍tasya |
rājā̍ | a̱bha̱va̱ḥ | jaga̍taḥ | ca̱rṣa̱ṇī̱nām | sā̱kam | sūrya̍m | ja̱naya̍n | dyām | u̱ṣasa̍m |
abhū̍ḥ | eka̍ḥ | ra̱yi̱-pa̱te̱ | ra̱yī̱ṇām | ā | hasta̍yoḥ | a̱dhi̱thā̱ḥ | i̱ndra̱ | kṛ̱ṣṭīḥ |
vi | to̱ke | a̱p-su | tana̍ye | ca̱ | sūre̍ | avo̍canta | ca̱rṣa̱ṇaya̍ḥ | vi-vā̍caḥ |
tvat | bhi̱yā | i̱ndra̱ | pārthi̍vāni | viśvā̍ | acyu̍tā | ci̱t | cya̱va̱ya̱nte̱ | rajā̍ṁsi |
dyāvā̱kṣāmā̍ | parva̍tāsaḥ | vanā̍ni | viśva̍m | dṛ̱ḻham | bha̱ya̱te̱ | ajma̍n | ā | te̱ |
tvam | kutse̍na | a̱bhi | śuṣṇa̍m | i̱ndra̱ | a̱śuṣa̍m | yu̱dhya̱ | kuya̍vam | go-i̍ṣṭau |
daśa̍ | pra̱-pi̱tve | adha̍ | sūrya̍sya | mu̱ṣā̱yaḥ | ca̱kram | avi̍veḥ | rapā̍ṁsi |
tvam | śa̱tāni̍ | ava̍ | śamba̍rasya | pura̍ḥ | ja̱gha̱ntha̱ | a̱pra̱tīni̍ | dasyo̍ḥ |
aśi̍kṣaḥ | yatra̍ | śacyā̍ | śa̱cī̱-va̱ḥ | diva̍ḥ-dāsāya | su̱nva̱te | su̱ta̱-kre̱ | bha̱rat-vā̍jāya | gṛ̱ṇa̱te | vasū̍ni |
saḥ | sa̱tya̱-sa̱tva̱n | ma̱ha̱te | raṇā̍ya | ratha̍m | ā | ti̱ṣṭha̱ | tu̱vi̱-nṛ̱mṇa̱ | bhī̱mam |
yā̱hi | pra̱-pa̱thi̱n | ava̍sā | upa̍ | ma̱drik | pra | ca̱ | śru̱ta̱ | śra̱va̱ya̱ | ca̱rṣa̱ṇi-bhya̍ḥ |
apū̍rvyā | pu̱ru̱-tamā̍ni | a̱smai̱ | ma̱he | vī̱rāya̍ | ta̱vase̍ | tu̱rāya̍ |
vi̱-ra̱pśine̍ | va̱jriṇe̍ | śam-ta̍māni | vacā̍ṁsi | ā̱sā | sthavi̍rāya | ta̱kṣa̱m |
saḥ | mā̱tarā̍ | sūrye̍ṇa | ka̱vī̱nām | avā̍sayat | ru̱jat | adri̍m | gṛ̱ṇā̱naḥ |
su̱-ā̱dhībhi̍ḥ | ṛkva̍-bhiḥ | vā̱va̱śā̱naḥ | ut | u̱sriyā̍ṇām | a̱sṛ̱ja̱t | ni̱-dāna̍m |
saḥ | vahni̍-bhiḥ | ṛkva̍-bhiḥ | goṣu̍ | śaśva̍t | mi̱tajñu̍-bhiḥ | pu̱ru̱-kṛtvā̍ | ji̱gā̱ya̱ |
pura̍ḥ | pu̱ra̱ḥ-hā | sakhi̍-bhiḥ | sa̱khi̱-yan | dṛ̱ḻhāḥ | ru̱ro̱ja̱ | ka̱vi-bhi̍ḥ | ka̱viḥ | san |
saḥ | nī̱vyā̍bhiḥ | ja̱ri̱tāra̍m | accha̍ | ma̱haḥ | vāje̍bhiḥ | ma̱hat-bhi̍ḥ | ca̱ | śuṣmai̍ḥ |
pu̱ru̱-vīrā̍bhiḥ | vṛ̱ṣa̱bha̱ | kṣi̱tī̱nām | ā | gi̱rva̱ṇa̱ḥ | su̱vi̱tāya̍ | pra | yā̱hi̱ |
saḥ | sarge̍ṇa | śava̍sā | ta̱ktaḥ | atyai̍ḥ | a̱paḥ | indra̍ḥ | da̱kṣi̱ṇa̱taḥ | tu̱rā̱ṣāṭ |
i̱tthā | sṛ̱jā̱nāḥ | ana̍pa-vṛt | artha̍m | di̱ve-di̍ve | vi̱vi̱ṣu̱ḥ | a̱pra̱-mṛ̱ṣyam |
yaḥ | oji̍ṣṭhaḥ | i̱ndra̱ | tam | su | na̱ḥ | dā̱ḥ | mada̍ḥ | vṛ̱ṣa̱n | su̱-a̱bhi̱ṣṭiḥ | dāsvā̍n |
sauva̍śvyam | yaḥ | va̱nava̍t | su̱-aśva̍ḥ | vṛ̱trā | sa̱mat-su̍ | sa̱saha̍t | a̱mitrā̍n |
tvām | hi | i̱ndra̱ | ava̍se | vi-vā̍caḥ | hava̍nte | ca̱rṣa̱ṇaya̍ḥ | śūra̍-sātau |
tvam | vipre̍bhiḥ | vi | pa̱ṇīn | a̱śā̱ya̱ḥ | tvā-ū̍taḥ | it | sani̍tā | vāja̍m | arvā̍ |
tvam | tān | i̱ndra̱ | u̱bhayā̍n | a̱mitrā̍n | dāsā̍ | vṛ̱trāṇi̍ | āryā̍ | ca̱ | śū̱ra̱ |
vadhī̍ḥ | vanā̍-iva | su-dhi̍tebhiḥ | atkai̍ḥ | ā | pṛ̱t-su | da̱rṣi̱ | nṛ̱ṇām | nṛ̱-ta̱ma̱ |
saḥ | tvam | na̱ḥ | i̱ndra̱ | aka̍vābhiḥ | ū̱tī | sakhā̍ | vi̱śva-ā̍yuḥ | a̱vi̱tā | vṛ̱dhe | bhū̱ḥ |
sva̍ḥ-sātā | yat | hvayā̍masi | tvā̱ | yudhya̍ntaḥ | ne̱ma-dhi̍tā | pṛ̱t-su | śū̱ra̱ |
nū̱nam | na̱ḥ | i̱ndra̱ | a̱pa̱rāya̍ | ca̱ | syā̱ḥ | bhava̍ | mṛ̱ḻī̱kaḥ | u̱ta | na̱ḥ | a̱bhiṣṭau̍ |
i̱tthā | gṛ̱ṇanta̍ḥ | ma̱hina̍sya | śarma̍n | di̱vi | syā̱ma̱ | pārye̍ | go̱sa-ta̍māḥ |
sam | ca̱ | tve iti̍ | ja̱gmuḥ | gira̍ḥ | i̱ndra̱ | pū̱rvīḥ | vi | ca̱ | tvat | ya̱nti̱ | vi̱-bhva̍ḥ | ma̱nī̱ṣāḥ |
pu̱rā | nū̱nam | ca̱ | stu̱taya̍ḥ | ṛṣī̍ṇām | pa̱spṛ̱dhre | indre̍ | adhi̍ | u̱ktha̱-a̱rkā |
pu̱ru̱-hū̱taḥ | yaḥ | pu̱ru̱-gū̱rtaḥ | ṛbhvā̍ | eka̍ḥ | pu̱ru̱-pra̱śa̱staḥ | asti̍ | ya̱jñaiḥ |
ratha̍ḥ | na | ma̱he | śava̍se | yu̱jā̱naḥ | a̱smābhi̍ḥ | indra̍ḥ | a̱nu̱-mādya̍ḥ | bhū̱t |
na | yam | hiṁsa̍nti | dhī̱taya̍ḥ | na | vāṇī̍ḥ | indra̍m | nakṣa̍nti | it | a̱bhi | va̱rdhaya̍ntīḥ |
yadi̍ | sto̱tāra̍ḥ | śa̱tam | yat | sa̱hasra̍m | gṛ̱ṇanti̍ | girva̍ṇasam | śam | tat | a̱smai̱ |
asmai̍ | e̱tat | di̱vi | a̱rcā-i̍va | mā̱sā | mi̱mi̱kṣaḥ | indre̍ | ni | a̱yā̱mi̱ | soma̍ḥ |
jana̍m | na | dhanva̍n | a̱bhi | sam | yat | āpa̍ḥ | sa̱trā | va̱vṛ̱dhu̱ḥ | hava̍nāni | ya̱jñaiḥ |
asmai̍ | e̱tat | mahi̍ | ā̱ṅgū̱ṣam | a̱smai̱ | indrā̍ya | sto̱tram | ma̱ti-bhi̍ḥ | a̱vā̱ci̱ |
asa̍t | yathā̍ | ma̱ha̱ti | vṛ̱tra̱-tūrye̍ | indra̍ḥ | vi̱śva-ā̍yuḥ | a̱vi̱tā | vṛ̱dha̱ḥ | ca̱ |
ka̱dā | bhu̱va̱n | ratha̍-kṣayāṇi | brahma̍ | ka̱dā | sto̱tre | sa̱ha̱sra̱-po̱ṣya̍m | dā̱ḥ |
ka̱dā | stoma̍m | vā̱sa̱ya̱ḥ | a̱sya̱ | rā̱yā | ka̱dā | dhiya̍ḥ | ka̱ra̱si̱ | vāja̍-ratnāḥ |
karhi̍ | svi̱t | tat | i̱ndra̱ | yat | nṛ-bhi̍ḥ | nṝn | vī̱raiḥ | vī̱rān | nī̱ḻayā̍se | jaya̍ | ā̱jīn |
tri̱-dhātu̍ | gāḥ | adhi̍ | ja̱yā̱si̱ | goṣu̍ | indra̍ | dyu̱mnam | sva̍ḥ-vat | dhe̱hi̱ | a̱sme iti̍ |
karhi̍ | svi̱t | tat | i̱ndra̱ | yat | ja̱ri̱tre | vi̱śva-psu̍ | brahma̍ | kṛ̱ṇava̍ḥ | śa̱vi̱ṣṭha̱ |
ka̱dā | dhiya̍ḥ | na | ni̱-yuta̍ḥ | yu̱vā̱se̱ | ka̱dā | go-ma̍ghā | hava̍nāni | ga̱cchā̱ḥ |
saḥ | go-ma̍ghāḥ | ja̱ri̱tre | aśva̍-candrāḥ | vāja̍-śravasaḥ | adhi̍ | dhe̱hi̱ | pṛkṣa̍ḥ |
pī̱pi̱hi | iṣa̍ḥ | su̱-dughā̍m | i̱ndra̱ | dhe̱num | bha̱rat-vā̍jeṣu | su̱-ruca̍ḥ | ru̱ru̱cyā̱ḥ |
tam | ā | nū̱nam | vṛ̱jana̍m | a̱nyathā̍ | ci̱t | śūra̍ḥ | yat | śa̱kra̱ | vi | dura̍ḥ | gṛ̱ṇī̱ṣe |
mā | niḥ | a̱ra̱m | śu̱kra̱-dugha̍sya | dhe̱noḥ | ā̱ṅgi̱ra̱sān | brahma̍ṇā | vi̱pra̱ | ji̱nva̱ |
sa̱trā | madā̍saḥ | tava̍ | vi̱śva-ja̍nyāḥ | sa̱trā | rāya̍ḥ | adha̍ | ye | pārthi̍vāsaḥ |
sa̱trā | vājā̍nām | a̱bha̱va̱ḥ | vi̱-bha̱ktā | yat | de̱veṣu̍ | dhā̱raya̍thāḥ | a̱su̱rya̍m |
anu̍ | pra | ye̱je̱ | jana̍ḥ | oja̍ḥ | a̱sya̱ | sa̱trā | da̱dhi̱re̱ | anu̍ | vī̱ryā̍ya |
syū̱ma̱-gṛbhe̍ | dudha̍ye | arva̍te | ca̱ | kratu̍m | vṛ̱ñja̱nti̱ | api̍ | vṛ̱tra̱-hatye̍ |
tam | sa̱dhrīcī̍ḥ | ū̱taya̍ḥ | vṛṣṇyā̍ni | pauṁsyā̍ni | ni̱-yuta̍ḥ | sa̱ścu̱ḥ | indra̍m |
sa̱mu̱dram | na | sindha̍vaḥ | u̱ktha-śu̍ṣmāḥ | u̱ru̱-vyaca̍sam | gira̍ḥ | ā | vi̱śa̱nti̱ |
saḥ | rā̱yaḥ | khām | upa̍ | sṛ̱ja̱ | gṛ̱ṇā̱naḥ | pu̱ru̱-ca̱ndrasya̍ | tvam | i̱ndra̱ | vasva̍ḥ |
pati̍ḥ | ba̱bhū̱tha̱ | asa̍maḥ | janā̍nām | eka̍ḥ | viśva̍sya | bhuva̍nasya | rājā̍ |
saḥ | tu | śru̱dhi̱ | śrutyā̍ | yaḥ | du̱va̱ḥ-yuḥ | dyauḥ | na | bhūma̍ | a̱bhi | rāya̍ḥ | a̱ryaḥ |
asa̍ḥ | yathā̍ | na̱ḥ | śava̍sā | ca̱kā̱naḥ | yu̱ge-yu̍ge | vaya̍sā | ceki̍tānaḥ |
a̱rvāk | ratha̍m | vi̱śva-vā̍ram | te̱ | u̱gra̱ | indra̍ | yu̱ktāsa̍ḥ | hara̍yaḥ | va̱ha̱ntu̱ |
kī̱riḥ | ci̱t | hi | tvā̱ | hava̍te | sva̍ḥ-vān | ṛ̱dhī̱mahi̍ | sa̱dha̱-māda̍ḥ | te̱ | a̱dya |
pro iti̍ | droṇe̍ | hara̍yaḥ | karma̍ | a̱gma̱n | pu̱nā̱nāsa̍ḥ | ṛjya̍ntaḥ | a̱bhū̱va̱n |
indra̍ḥ | na̱ḥ | a̱sya | pū̱rvyaḥ | pā̱pī̱yā̱t | dyu̱kṣaḥ | mada̍sya | so̱myasya̍ | rājā̍ |
ā̱-sa̱srā̱ṇāsa̍ḥ | śa̱va̱sā̱nam | accha̍ | indra̍m | su̱-ca̱kre | ra̱thyā̍saḥ | aśvā̍ḥ |
a̱bhi | śrava̍ḥ | ṛjya̍ntaḥ | va̱he̱yu̱ḥ | nu | ci̱t | nu | vā̱yoḥ | a̱mṛta̍m | vi | da̱sye̱t |
vari̍ṣṭhaḥ | a̱sya̱ | dakṣi̍ṇām | i̱ya̱rti̱ | indra̍ḥ | ma̱ghonā̍m | tu̱vi̱kū̱rmi-ta̍maḥ |
yayā̍ | va̱jri̱-va̱ḥ | pa̱ri̱-yāsi̍ | aṁha̍ḥ | ma̱ghā | ca̱ | dhṛ̱ṣṇo̱ iti̍ | daya̍se | vi | sū̱rīn |
indra̍ḥ | vāja̍sya | sthavi̍rasya | dā̱tā | indra̍ḥ | gī̱ḥ-bhiḥ | va̱rdha̱tā̱m | vṛ̱ddha-ma̍hāḥ |
indra̍ḥ | vṛ̱tram | hani̍ṣṭhaḥ | a̱stu̱ | satvā̍ | ā | tā | sū̱riḥ | pṛ̱ṇa̱ti̱ | tūtu̍jānaḥ |
apā̍t | i̱taḥ | ut | ū̱m̐ iti̍ | na̱ḥ | ci̱tra-ta̍maḥ | ma̱hīm | bha̱rṣa̱t | dyu̱-matī̍m | indra̍-hūtim |
panya̍sīm | dhī̱tim | daivya̍sya | yāma̍n | jana̍sya | rā̱tim | va̱na̱te̱ | su̱-dānu̍ḥ |
dū̱rāt | ci̱t | ā | va̱sa̱ta̱ḥ | a̱sya̱ | karṇā̍ | ghoṣā̍t | indra̍sya | ta̱nya̱ti̱ | bru̱vā̱ṇaḥ |
ā | i̱yam | e̱na̱m | de̱va-hū̍tiḥ | va̱vṛ̱tyā̱t | ma̱drya̍k | indra̍m | i̱yam | ṛ̱cyamā̍nā |
tam | va̱ḥ | dhi̱yā | pa̱ra̱mayā̍ | pu̱rā̱-jām | a̱jara̍m | indra̍m | a̱bhi | a̱nū̱ṣi̱ | a̱rkaiḥ |
brahma̍ | ca̱ | gira̍ḥ | da̱dhi̱re | sam | a̱smi̱n | ma̱hān | ca̱ | stoma̍ḥ | adhi̍ | va̱rdha̱t | indre̍ |
vardhā̍t | yam | ya̱jñaḥ | u̱ta | soma̍ḥ | indra̍m | vardhā̍t | brahma̍ | gira̍ḥ | u̱kthā | ca̱ | manma̍ |
vardha̍ | aha̍ | e̱na̱m | u̱ṣasa̍ḥ | yāma̍n | a̱ktoḥ | vardhā̍n | māsā̍ḥ | śa̱rada̍ḥ | dyāva̍ḥ | indra̍m |
e̱va | ja̱jñā̱nam | saha̍se | asā̍mi | va̱vṛ̱dhā̱nam | rādha̍se | ca̱ | śru̱tāya̍ |
ma̱hām | u̱gram | ava̍se | vi̱pra̱ | nū̱nam | ā | vi̱vā̱se̱ma̱ | vṛ̱tra̱-tūrye̍ṣu |
ma̱ndrasya̍ | ka̱veḥ | di̱vyasya̍ | vahne̍ḥ | vipra̍-manmanaḥ | va̱ca̱nasya̍ | madhva̍ḥ |
apā̍ḥ | na̱ḥ | tasya̍ | sa̱ca̱nasya̍ | de̱va̱ | iṣa̍ḥ | yu̱va̱sva̱ | gṛ̱ṇa̱te | go-a̍grāḥ |
a̱yam | u̱śā̱naḥ | pari̍ | adri̍m | u̱srāḥ | ṛ̱tadhī̍ti-bhiḥ | ṛ̱ta̱-yuk | yu̱jā̱naḥ |
ru̱jat | aru̍gṇam | vi | va̱lasya̍ | sānu̍m | pa̱ṇīn | vaca̍ḥ-bhiḥ | a̱bhi | yo̱dha̱t | indra̍ḥ |
a̱yam | dyo̱ta̱ya̱t | a̱dyuta̍ḥ | vi | a̱ktūn | do̱ṣā | vasto̍ḥ | śa̱rada̍ḥ | indu̍ḥ | i̱ndra̱ |
i̱mam | ke̱tum | a̱da̱dhu̱ḥ | nu | ci̱t | ahnā̍m | śuci̍-janmanaḥ | u̱ṣasa̍ḥ | ca̱kā̱ra̱ |
a̱yam | ro̱ca̱ya̱t | a̱ruca̍ḥ | ru̱cā̱naḥ | a̱yam | vā̱sa̱ya̱t | vi | ṛ̱tena̍ | pū̱rvīḥ |
a̱yam | ī̱ya̱te̱ | ṛ̱ta̱yuk-bhi̍ḥ | aśvai̍ḥ | sva̱ḥ-vidā̍ | nābhi̍nā | ca̱rṣa̱ṇi̱-prāḥ |
nu | gṛ̱ṇā̱naḥ | gṛ̱ṇa̱te | pra̱tna̱ | rā̱ja̱n | iṣa̍ḥ | pi̱nva̱ | va̱su̱-deyā̍ya | pū̱rvīḥ |
a̱paḥ | oṣa̍dhīḥ | a̱vi̱ṣā | vanā̍ni | gāḥ | arva̍taḥ | nṝn | ṛ̱case̍ | ri̱rī̱hi̱ |
indra̍ | piba̍ | tubhya̍m | su̱taḥ | madā̍ya | ava̍ | sya̱ | harī̱ iti̍ | vi | mu̱ca̱ | sakhā̍yā |
u̱ta | pra | gā̱ya̱ | ga̱ṇe | ā | ni̱-sadya̍ | atha̍ | ya̱jñāya̍ | gṛ̱ṇa̱te | vaya̍ḥ | dhā̱ḥ |
asya̍ | pi̱ba̱ | yasya̍ | ja̱jñā̱naḥ | i̱ndra̱ | madā̍ya | kratve̍ | api̍baḥ | vi̱-ra̱pśi̱n |
tam | ū̱m̐ iti̍ | te̱ | gāva̍ḥ | nara̍ḥ | āpa̍ḥ | adri̍ḥ | indu̍m | sam | a̱hya̱n | pī̱taye̍ | sam | a̱smai̱ |
sam-i̍ddhe | a̱gnau | su̱te | i̱ndra̱ | some̍ | ā | tvā̱ | va̱ha̱ntu̱ | hara̍yaḥ | vahi̍ṣṭhāḥ |
tvā̱-ya̱tā | mana̍sā | jo̱ha̱vī̱mi̱ | indra̍ | ā | yā̱hi̱ | su̱vi̱tāya̍ | ma̱he | na̱ḥ |
ā | yā̱hi̱ | śaśva̍t | u̱śa̱tā | ya̱yā̱tha̱ | indra̍ | ma̱hā | mana̍sā | so̱ma̱-peya̍m |
upa̍ | brahmā̍ṇi | śṛ̱ṇa̱va̱ḥ | i̱mā | na̱ḥ | atha̍ | te̱ | ya̱jñaḥ | ta̱nve̍ | vaya̍ḥ | dhā̱t |
yat | i̱ndra̱ | di̱vi | pārye̍ | yat | ṛdha̍k | yat | vā̱ | sve | sada̍ne | yatra̍ | vā̱ | asi̍ |
ata̍ḥ | na̱ḥ | ya̱jñam | ava̍se | ni̱yutvā̍n | sa̱-joṣā̍ḥ | pā̱hi̱ | gi̱rva̱ṇa̱ḥ | ma̱rut-bhi̍ḥ |
ahe̍ḻamānaḥ | upa̍ | yā̱hi̱ | ya̱jñam | tubhya̍m | pa̱va̱nte̱ | inda̍vaḥ | su̱tāsa̍ḥ |
gāva̍ḥ | na | vā̱jri̱n | svam | oka̍ḥ | accha̍ | indra̍ | ā | ga̱hi̱ | pra̱tha̱maḥ | ya̱jñiyā̍nām |
yā | te̱ | kā̱kut | su-kṛ̍tā | yā | vari̍ṣṭhā | yayā̍ | śaśva̍t | piba̍si | madhva̍ḥ | ū̱rmim |
tayā̍ | pā̱hi̱ | pra | te̱ | a̱dhva̱ryuḥ | a̱sthā̱t | sam | te̱ | vajra̍ḥ | va̱rta̱tā̱m | i̱ndra̱ | ga̱vyuḥ |
e̱ṣaḥ | dra̱psaḥ | vṛ̱ṣa̱bhaḥ | vi̱śva-rū̍paḥ | indrā̍ya | vṛṣṇe̍ | sam | a̱kā̱ri̱ | soma̍ḥ |
e̱tam | pi̱ba̱ | ha̱ri̱-va̱ḥ | sthā̱ta̱ḥ | u̱gra̱ | yasya̍ | īśi̍ṣe | pra̱-divi̍ | yaḥ | te̱ | anna̍m |
su̱taḥ | soma̍ḥ | asu̍tāt | i̱ndra̱ | vasyā̍n | a̱yam | śreyā̍n | ci̱ki̱tuṣe̍ | raṇā̍ya |
e̱tam | ti̱ti̱rva̱ḥ | upa̍ | yā̱hi̱ | ya̱jñam | tena̍ | viśvā̍ḥ | tavi̍ṣīḥ | ā | pṛ̱ṇa̱sva̱ |
hvayā̍masi | tvā̱ | ā | i̱ndra̱ | yā̱hi̱ | a̱rvāṅ | ara̍m | te̱ | soma̍ḥ | ta̱nve̍ | bha̱vā̱ti̱ |
śata̍krato̱ iti̱ śata̍-krato | mā̱daya̍sva | su̱teṣu̍ | pra | a̱smān | a̱va̱ | pṛta̍nāsu | pra | vi̱kṣu |
prati̍ | a̱smai̱ | pipī̍ṣate | viśvā̍ni | vi̱duṣe̍ | bha̱ra̱ |
a̱ra̱m-ga̱māya̍ | jagma̍ye | apa̍ścāt-daghvane | nare̍ |
ā | ī̱m | e̱na̱m | pra̱ti̱-eta̍na | some̍bhiḥ | so̱ma̱-pāta̍mam |
ama̍trebhiḥ | ṛ̱jī̱ṣiṇa̍m | indra̍m | su̱tebhi̍ḥ | indu̍-bhiḥ |
yadi̍ | su̱tebhi̍ḥ | indu̍-bhiḥ | some̍bhiḥ | pra̱ti̱-bhūṣa̍tha |
veda̍ | viśva̍sya | medhi̍raḥ | dhṛ̱ṣat | tam-ta̍m | it | ā | ī̱ṣa̱te̱ |
a̱smai-a̍smai | it | andha̍saḥ | adhva̍ryo̱ iti̍ | pra | bha̱ra̱ | su̱tam |
ku̱vit | sa̱ma̱sya̱ | jenya̍sya | śardha̍taḥ | a̱bhi-śa̍steḥ | a̱va̱-spara̍t |
yasya̍ | tyat | śamba̍ram | made̍ | diva̍ḥ-dāsāya | ra̱ndhaya̍ḥ |
a̱yam | saḥ | soma̍ḥ | i̱ndra̱ | te̱ | su̱taḥ | piba̍ |
yasya̍ | tī̱vra̱-suta̍m | mada̍m | madhya̍m | anta̍m | ca̱ | rakṣa̍se |
a̱yam | saḥ | soma̍ḥ | i̱ndra̱ | te̱ | su̱taḥ | piba̍ |
yasya̍ | gāḥ | a̱ntaḥ | aśma̍naḥ | made̍ | dṛ̱ḻhāḥ | a̱va̱-asṛ̍jaḥ |
a̱yam | saḥ | soma̍ḥ | i̱ndra̱ | te̱ | su̱taḥ | piba̍ |
yasya̍ | ma̱ndā̱naḥ | andha̍saḥ | māgho̍nam | da̱dhi̱ṣe | śava̍ḥ |
a̱yam | saḥ | soma̍ḥ | i̱ndra̱ | te̱ | su̱taḥ | piba̍ |
yaḥ | ra̱yi̱-va̱ḥ | ra̱yim-ta̍maḥ | yaḥ | dyu̱mnaiḥ | dyu̱mnava̍t-tamaḥ |
soma̍ḥ | su̱taḥ | saḥ | i̱ndra̱ | te̱ | asti̍ | sva̱dhā̱-pa̱te̱ | mada̍ḥ |
yaḥ | śa̱gmaḥ | tu̱vi̱-śa̱gma̱ | te̱ | rā̱yaḥ | dā̱mā | ma̱tī̱nām |
soma̍ḥ | su̱taḥ | saḥ | i̱ndra̱ | te̱ | asti̍ | sva̱dhā̱-pa̱te̱ | mada̍ḥ |
yena̍ | vṛ̱ddhaḥ | na | śava̍sā | tu̱raḥ | na | svābhi̍ḥ | ū̱ti-bhi̍ḥ |
soma̍ḥ | su̱taḥ | saḥ | i̱ndra̱ | te̱ | asti̍ | sva̱dhā̱-pa̱te̱ | mada̍ḥ |
tyam | ū̱m̐ iti̍ | va̱ḥ | apra̍-hanam | gṛ̱ṇī̱ṣe | śava̍saḥ | pati̍m |
indra̍m | vi̱śva̱-saha̍m | nara̍m | maṁhi̍ṣṭham | vi̱śva-ca̍rṣaṇim |
yam | va̱rdhaya̍nti | it | gira̍ḥ | pati̍m | tu̱rasya̍ | rādha̍saḥ |
tam | it | nu | a̱sya̱ | roda̍sī̱ iti̍ | de̱vī iti̍ | śuṣma̍m | sa̱pa̱rya̱ta̱ḥ |
tat | va̱ḥ | u̱kthasya̍ | ba̱rhaṇā̍ | indrā̍ya | u̱pa̱-stṛ̱ṇī̱ṣaṇi̍ |
vipa̍ḥ | na | yasya̍ | ū̱taya̍ḥ | vi | yat | roha̍nti | sa̱-kṣita̍ḥ |
avi̍dat | dakṣa̍m | mi̱traḥ | navī̍yān | pa̱pā̱naḥ | de̱vebhya̍ḥ | vasya̍ḥ | a̱cai̱t |
sa̱sa̱-vān | stau̱lābhi̍ḥ | dhau̱tarī̍bhiḥ | u̱ru̱ṣyā | pā̱yuḥ | a̱bha̱va̱t | sakhi̍-bhyaḥ |
ṛ̱tasya̍ | pa̱thi | ve̱dhāḥ | a̱pā̱yi̱ | śri̱ye | manā̍ṁsi | de̱vāsa̍ḥ | a̱kra̱n |
dadhā̍naḥ | nāma̍ | ma̱haḥ | vaca̍ḥ-bhiḥ | vapu̍ḥ | dṛ̱śaye̍ | ve̱nyaḥ | vi | ā̱va̱rityā̍vaḥ |
dyu̱mat-ta̍mam | dakṣa̍m | dhe̱hi̱ | a̱sme iti̍ | sedha̍ | janā̍nām | pū̱rvīḥ | arā̍tīḥ |
varṣī̍yaḥ | vaya̍ḥ | kṛ̱ṇu̱hi̱ | śacī̍bhiḥ | dhana̍sya | sā̱tau | a̱smān | a̱vi̱ḍḍhi̱ |
indra̍ | tubhya̍m | it | ma̱gha̱-va̱n | a̱bhū̱ma̱ | va̱yam | dā̱tre | ha̱ri̱-va̱ḥ | mā | vi | ve̱na̱ḥ |
naki̍ḥ | ā̱piḥ | da̱dṛ̱śe̱ | ma̱rtya̱-trā | kim | a̱ṅga | ra̱dhra̱-coda̍nam | tvā̱ | ā̱hu̱ḥ |
mā | jasva̍ne | vṛ̱ṣa̱bha̱ | na̱ḥ | ra̱rī̱thā̱ḥ | mā | te̱ | re̱vata̍ḥ | sa̱khye | ri̱ṣā̱ma̱ |
pū̱rvīḥ | te̱ | i̱ndra̱ | ni̱ḥ-sidha̍ḥ | jane̍ṣu | ja̱hi | asu̍svīn | pra | vṛ̱ha̱ | apṛ̍ṇataḥ |
ut | a̱bhrāṇi̍-iva | sta̱naya̍n | i̱ya̱rti̱ | indra̍ḥ | rādhā̍ṁsi | aśvyā̍ni | gavyā̍ |
tvam | a̱si̱ | pra̱-diva̍ḥ | kā̱ru-dhā̍yāḥ | mā | tvā̱ | a̱dā̱māna̍ḥ | ā | da̱bha̱n | ma̱ghona̍ḥ |
adhva̍ryo̱ iti̍ | vī̱ra̱ | pra | ma̱he | su̱tānā̍m | indrā̍ya | bha̱ra̱ | saḥ | hi | a̱sya̱ | rājā̍ |
yaḥ | pū̱rvyābhi̍ḥ | u̱ta | nūta̍nābhiḥ | gī̱ḥ-bhiḥ | va̱vṛ̱dhe | gṛ̱ṇa̱tām | ṛṣī̍ṇām |
a̱sya | made̍ | pu̱ru | varpā̍ṁsi | vi̱dvān | indra̍ḥ | vṛ̱trāṇi̍ | a̱pra̱ti | ja̱ghā̱na̱ |
tam | ū̱m̐ iti̍ | pra | ho̱ṣi̱ | madhu̍-mantam | a̱smai̱ | soma̍m | vī̱rāya̍ | śi̱priṇe̍ | piba̍dhyai |
pātā̍ | su̱tam | indra̍ḥ | a̱stu̱ | soma̍m | hantā̍ | vṛ̱tram | vajre̍ṇa | ma̱nda̱sā̱naḥ |
gantā̍ | ya̱jñam | pa̱rā̱-vata̍ḥ | ci̱t | accha̍ | vasu̍ḥ | dhī̱nām | a̱vi̱tā | kā̱ru-dhā̍yāḥ |
i̱dam | tyat | pātra̍m | i̱ndra̱-pāna̍m | indra̍sya | pri̱yam | a̱mṛta̍m | a̱pā̱yi̱ |
matsa̍t | yathā̍ | sau̱ma̱na̱sāya̍ | de̱vam | vi | a̱smat | dveṣa̍ḥ | yu̱yava̍t | vi | aṁha̍ḥ |
e̱nā | ma̱ndā̱naḥ | ja̱hi | śū̱ra̱ | śatrū̍n | jā̱mim | ajā̍mim | ma̱gha̱-va̱n | a̱mitrā̍n |
a̱bhi̱-se̱nān | a̱bhi | ā̱-dedi̍śānān | parā̍caḥ | i̱ndra̱ | pra | mṛ̱ṇa̱ | ja̱hi | ca̱ |
ā̱su | sma̱ | na̱ḥ | ma̱gha̱-va̱n | i̱ndra̱ | pṛ̱t-su | a̱smabhya̍m | mahi̍ | vari̍vaḥ | su̱-gam | ka̱riti̍ kaḥ |
a̱pām | to̱kasya̍ | tana̍yasya | je̱ṣe | indra̍ | sū̱rīn | kṛ̱ṇu̱hi | sma̱ | na̱ḥ | a̱rdham |
ā | tvā̱ | hara̍yaḥ | vṛṣa̍ṇaḥ | yu̱jā̱nāḥ | vṛṣa̍-rathāsaḥ | vṛṣa̍-raśmayaḥ | atyā̍ḥ |
a̱sma̱trāñca̍ḥ | vṛṣa̍ṇaḥ | va̱jra̱-vāha̍ḥ | vṛṣṇe̍ | madā̍ya | su̱-yuja̍ḥ | va̱ha̱ntu̱ |
ā | te̱ | vṛ̱ṣa̱n | vṛṣa̍ṇaḥ | droṇa̍m | a̱sthu̱ḥ | ghṛ̱ta̱-pruṣa̍ḥ | na | ū̱rmaya̍ḥ | mada̍ntaḥ |
indra̍ | pra | tubhya̍m | vṛṣa̍-bhiḥ | su̱tānā̍m | vṛṣṇe̍ | bha̱ra̱nti̱ | vṛ̱ṣa̱bhāya̍ | soma̍m |
vṛṣā̍ | a̱si̱ | di̱vaḥ | vṛ̱ṣa̱bhaḥ | pṛ̱thi̱vyāḥ | vṛṣā̍ | sindhū̍nām | vṛ̱ṣa̱bhaḥ | stiyā̍nām |
vṛṣṇe̍ | te̱ | indu̍ḥ | vṛ̱ṣa̱bha̱ | pī̱pā̱ya̱ | svā̱duḥ | rasa̍ḥ | ma̱dhu̱-peya̍ḥ | varā̍ya |
a̱yam | de̱vaḥ | saha̍sā | jāya̍mānaḥ | indre̍ṇa | yu̱jā | pa̱ṇim | a̱sta̱bhā̱ya̱t |
a̱yam | svasya̍ | pi̱tuḥ | āyu̍dhāni | indu̍ḥ | a̱mu̱ṣṇā̱t | aśi̍vasya | mā̱yāḥ |
a̱yam | a̱kṛ̱ṇo̱t | u̱ṣasa̍ḥ | su̱-patnī̍ḥ | a̱yam | sūrye̍ | a̱da̱dhā̱t | jyoti̍ḥ | a̱ntariti̍ |
a̱yam | tri̱-dhātu̍ | di̱vi | ro̱ca̱neṣu̍ | tri̱teṣu̍ | vi̱nda̱t | a̱mṛta̍m | ni-gū̍ḻham |
a̱yam | dyāvā̍pṛthi̱vī iti̍ | vi | ska̱bhā̱ya̱t | a̱yam | ratha̍m | a̱yu̱na̱k | sa̱pta-ra̍śmim |
a̱yam | goṣu̍ | śacyā̍ | pa̱kvam | a̱ntariti̍ | soma̍ḥ | dā̱dhā̱ra̱ | daśa̍-yantram | utsa̍m |
yaḥ | ā | ana̍yat | pa̱rā̱-vata̍ḥ | su-nī̍tī | tu̱rvaśa̍m | yadu̍m |
indra̍ḥ | saḥ | na̱ḥ | yuvā̍ | sakhā̍ |
a̱vi̱pre | ci̱t | vaya̍ḥ | dadha̍t | a̱nā̱śunā̍ | ci̱t | arva̍tā |
indra̍ḥ | jetā̍ | hi̱tam | dhana̍m |
ma̱hīḥ | a̱sya̱ | pra-nī̍tayaḥ | pū̱rvīḥ | u̱ta | pra-śa̍stayaḥ |
na | a̱sya̱ | kṣī̱ya̱nte̱ | ū̱taya̍ḥ |
sakhā̍yaḥ | brahma̍-vāhase | arca̍ta | pra | ca̱ | gā̱ya̱ta̱ |
saḥ | hi | na̱ḥ | pra-ma̍tiḥ | ma̱hī |
tvam | eka̍sya | vṛ̱tra̱-ha̱n | a̱vi̱tā | dvayo̍ḥ | a̱si̱ |
u̱ta | ī̱dṛśe̍ | yathā̍ | va̱yam |
naya̍si | it | ū̱m̐ iti̍ | ati̍ | dviṣa̍ḥ | kṛ̱ṇoṣi̍ | u̱ktha̱-śa̱ṁsina̍ḥ |
nṛ-bhi̍ḥ | su̱-vīra̍ḥ | u̱cya̱se̱ |
bra̱hmāṇa̍m | brahma̍-vāhasam | gī̱ḥ-bhiḥ | sakhā̍yam | ṛ̱gmiya̍m |
gām | na | do̱hase̍ | hu̱ve̱ |
yasya̍ | viśvā̍ni | hasta̍yoḥ | ū̱cuḥ | vasū̍ni | ni | dvi̱tā |
vī̱rasya̍ | pṛ̱ta̱nā̱-saha̍ḥ |
vi | dṛ̱ḻhāni̍ | ci̱t | a̱dri̱-va̱ḥ | janā̍nām | śa̱cī̱-pa̱te̱ |
vṛ̱ha | mā̱yāḥ | a̱nā̱na̱ta̱ |
tam | ū̱m̐ iti̍ | tvā̱ | sa̱tya̱ | so̱ma̱-pā̱ḥ | indra̍ | vā̱jā̱nā̱m | pa̱te̱ |
ahū̍mahi | śra̱va̱syava̍ḥ |
tam | ū̱m̐ iti̍ | tvā̱ | yaḥ | pu̱rā | āsi̍tha | yaḥ | vā̱ | nū̱nam | hi̱te | dhane̍ |
havya̍ḥ | saḥ | śru̱dhi̱ | hava̍m |
dhī̱bhiḥ | arva̍t-bhiḥ | arva̍taḥ | vājā̍n | i̱ndra̱ | śra̱vāyyā̍n |
tvayā̍ | je̱ṣma̱ | hi̱tam | dhana̍m |
abhū̍ḥ | ū̱m̐ iti̍ | vī̱ra̱ | gi̱rva̱ṇa̱ḥ | ma̱hān | i̱ndra̱ | dhane̍ | hi̱te |
bhare̍ | vi̱ta̱nta̱sāyya̍ḥ |
yā | te̱ | ū̱tiḥ | a̱mi̱tra̱-ha̱n | ma̱kṣuja̍vaḥ-tamā | asa̍ti |
tayā̍ | na̱ḥ | hi̱nu̱hi̱ | ratha̍m |
saḥ | rathe̍na | ra̱thi-ta̍maḥ | a̱smāke̍na | a̱bhi̱-yugva̍nā |
jeṣi̍ | ji̱ṣṇo̱ iti̍ | hi̱tam | dhana̍m |
yaḥ | eka̍ḥ | it | tam | ū̱m̐ iti̍ | stu̱hi̱ | kṛ̱ṣṭī̱nām | vi-ca̍rṣaṇiḥ |
pati̍ḥ | ja̱jñe | vṛṣa̍-kratuḥ |
yaḥ | gṛ̱ṇa̱tām | it | āsi̍tha | ā̱piḥ | ū̱tī | śi̱vaḥ | sakhā̍ |
saḥ | tvam | na̱ḥ | i̱ndra̱ | mṛ̱ḻa̱ya̱ |
dhi̱ṣva | vajra̍m | gabha̍styoḥ | ra̱kṣa̱ḥ-hatyā̍ya | va̱jri̱-va̱ḥ |
sa̱sa̱hī̱ṣṭhāḥ | a̱bhi | spṛdha̍ḥ |
pra̱tnam | ra̱yī̱ṇām | yuja̍m | sakhā̍yam | kī̱ri̱-coda̍nam |
brahma̍vāhaḥ-tamam | hu̱ve̱ |
saḥ | hi | viśvā̍ni | pārthi̍vā | eka̍ḥ | vasū̍ni | patya̍te |
girva̍ṇaḥ-tamaḥ | adhri̍-guḥ |
saḥ | na̱ḥ | ni̱yut-bhi̍ḥ | ā | pṛ̱ṇa̱ | kāma̍m | vāje̍bhiḥ | a̱śvi-bhi̍ḥ |
goma̍t-bhiḥ | go̱-pa̱te̱ | dhṛ̱ṣat |
tat | va̱ḥ | gā̱ya̱ | su̱te | sacā̍ | pu̱ru̱-hū̱tāya̍ | satva̍ne |
śam | yat | gave̍ | na | śā̱kine̍ |
na | gha̱ | vasu̍ḥ | ni | ya̱ma̱te̱ | dā̱nam | vāja̍sya | go-ma̍taḥ |
yat | sī̱m | upa̍ | śra̱va̱t | gira̍ḥ |
ku̱vit-sa̍sya | pra | hi | vra̱jam | go-ma̍ntam | da̱syu̱-hā | gama̍t |
śacī̍bhiḥ | apa̍ | na̱ḥ | va̱ra̱t |
i̱māḥ | ū̱m̐ iti̍ | tvā̱ | śa̱ta̱kra̱to̱ iti̍ śata-krato | a̱bhi | pra | no̱nu̱vu̱ḥ | gira̍ḥ |
indra̍ | va̱tsam | na | mā̱tara̍ḥ |
du̱ḥ-naśa̍m | sa̱khyam | tava̍ | gauḥ | a̱si̱ | vī̱ra̱ | ga̱vya̱te |
aśva̍ḥ | a̱śva̱-ya̱te | bha̱va̱ |
saḥ | ma̱nda̱sva̱ | hi | andha̍saḥ | rādha̍se | ta̱nvā̍ | ma̱he |
na | sto̱tāra̍m | ni̱de | ka̱ra̱ḥ |
i̱māḥ | ū̱m̐ iti̍ | tvā̱ | su̱te-su̍te | nakṣa̍nte | gi̱rva̱ṇa̱ḥ | gira̍ḥ |
va̱tsam | gāva̍ḥ | na | dhe̱nava̍ḥ |
pu̱ru̱-tama̍m | pu̱rū̱ṇām | sto̱tṝ̱ṇām | vi-vā̍ci |
vāje̍bhiḥ | vā̱ja̱-ya̱tām |
a̱smāka̍m | i̱ndra̱ | bhū̱tu̱ | te̱ | stoma̍ḥ | vāhi̍ṣṭhaḥ | anta̍maḥ |
a̱smān | rā̱ye | ma̱he | hi̱nu̱ |
adhi̍ | bṛ̱buḥ | pa̱ṇī̱nām | varṣi̍ṣṭhe | mū̱rdhan | a̱sthā̱t |
u̱ruḥ | kakṣa̍ḥ | na | gā̱ṅgyaḥ |
yasya̍ | vā̱yoḥ-i̍va | dra̱vat | bha̱drā | rā̱tiḥ | sa̱ha̱sriṇī̍ |
sa̱dyaḥ | dā̱nāya̍ | maṁha̍te |
tat | su | na̱ḥ | viśve̍ | a̱ryaḥ | ā | sadā̍ | gṛ̱ṇa̱nti̱ | kā̱rava̍ḥ |
bṛ̱bum | sa̱ha̱sra̱-dāta̍mam | sū̱rim | sa̱ha̱sra̱-sāta̍mam |
tvām | it | hi | havā̍mahe | sā̱tā | vāja̍sya | kā̱rava̍ḥ |
tvām | vṛ̱treṣu̍ | i̱ndra̱ | sat-pa̍tim | nara̍ḥ | tvām | kāṣṭhā̍su | arva̍taḥ |
saḥ | tvam | na̱ḥ | ci̱tra̱ | va̱jra̱-ha̱sta̱ | dhṛ̱ṣṇu̱-yā | ma̱haḥ | sta̱vā̱naḥ | a̱dri̱-va̱ḥ |
gām | aśva̍m | ra̱thya̍m | i̱ndra̱ | sam | ki̱ra̱ | sa̱trā | vāja̍m | na | ji̱gyuṣe̍ |
yaḥ | sa̱trā̱-hā | vi-ca̍rṣaṇiḥ | indra̍m | tam | hū̱ma̱he̱ | va̱yam |
saha̍sra-muṣka | tuvi̍-nṛmṇa | sat-pa̍te | bhava̍ | sa̱mat-su̍ | na̱ḥ | vṛ̱dhe |
bādha̍se | janā̍n | vṛ̱ṣa̱bhā-i̍va | ma̱nyunā̍ | ghṛṣau̍ | mī̱ḻhe | ṛ̱cī̱ṣa̱ma̱ |
a̱smāka̍m | bo̱dhi̱ | a̱vi̱tā | ma̱hā̱-dha̱ne | ta̱nūṣu̍ | a̱p-su | sūrye̍ |
indra̍ | jyeṣṭha̍m | na̱ḥ | ā | bha̱ra̱ | oji̍ṣṭham | papu̍ri | śrava̍ḥ |
yena̍ | i̱me iti̍ | ci̱tra̱ | va̱jra̱-ha̱sta̱ | roda̍sī̱ iti̍ | ā | u̱bhe iti̍ | su̱-śi̱pra̱ | prāḥ |
tvām | u̱gram | ava̍se | ca̱rṣa̱ṇi̱-saha̍m | rāja̍n | de̱veṣu̍ | hū̱ma̱he̱ |
viśvā̍ | su | na̱ḥ | vi̱thu̱rā | pi̱bda̱nā | va̱so̱ iti̍ | a̱mitrā̍n | su̱-sahā̍n | kṛ̱dhi̱ |
yat | i̱ndra̱ | nāhu̍ṣīṣu | ā | oja̍ḥ | nṛ̱mṇam | ca̱ | kṛ̱ṣṭiṣu̍ |
yat | vā̱ | pañca̍ | kṣi̱tī̱nām | dyu̱mnam | ā | bha̱ra̱ | sa̱trā | viśvā̍ni | pauṁsyā̍ |
yat | vā̱ | tṛ̱kṣau | ma̱gha̱-va̱n | dru̱hyau | ā | jane̍ | yat | pū̱rau | kat | ca̱ | vṛṣṇya̍m |
a̱smabhya̍m | tat | ri̱rī̱hi̱ | sam | nṛ̱-sahye̍ | a̱mitrā̍n | pṛ̱t-su | tu̱rvaṇe̍ |
indra̍ | tri̱-dhātu̍ | śa̱ra̱ṇam | tri̱-varū̍tham | sva̱sti̱-mat |
cha̱rdiḥ | ya̱ccha̱ | ma̱ghava̍t-bhyaḥ | ca̱ | mahya̍m | ca̱ | ya̱vaya̍ | di̱dyum | e̱bhya̱ḥ |
ye | ga̱vya̱tā | mana̍sā | śatru̍m | ā̱-da̱bhuḥ | a̱bhi̱-pra̱ghnanti̍ | dhṛ̱ṣṇu̱-yā |
adha̍ | sma̱ | na̱ḥ | ma̱gha̱-va̱n | i̱ndra̱ | gi̱rva̱ṇa̱ḥ | ta̱nū̱-pāḥ | anta̍maḥ | bha̱va̱ |
adha̍ | sma̱ | na̱ḥ | vṛ̱dhe | bha̱va̱ | indra̍ | nā̱yam | a̱va̱ | yu̱dhi |
yat | a̱ntari̍kṣe | pa̱taya̍nti | pa̱rṇina̍ḥ | di̱dyava̍ḥ | ti̱gma-mū̍rdhānaḥ |
yatra̍ | śūrā̍saḥ | ta̱nva̍ḥ | vi̱-ta̱nva̱te | pri̱yā | śarma̍ | pi̱tṝ̱ṇām |
adha̍ | sma̱ | ya̱ccha̱ | ta̱nve̍ | tane̍ | ca̱ | cha̱rdhiḥ | a̱citta̍m | ya̱vaya̍ | dveṣa̍ḥ |
yat | i̱ndra̱ | sarge̍ | arva̍taḥ | co̱dayā̍se | ma̱hā̱-dha̱ne |
a̱sa̱ma̱ne | adhva̍ni | vṛ̱ji̱ne | pa̱thi | śye̱nān-i̍va | śra̱va̱sya̱taḥ |
sindhū̍n-iva | pra̱va̱ṇe | ā̱śu̱-yā | ya̱taḥ | yadi̍ | klośa̍m | anu̍ | svani̍ |
ā | ye | vaya̍ḥ | na | varvṛ̍tati | āmi̍ṣi | gṛ̱bhī̱tāḥ | bā̱hvoḥ | gavi̍ |
svā̱duḥ | kila̍ | a̱yam | madhu̍-mān | u̱ta | a̱yam | tī̱vraḥ | kila̍ | a̱yam | rasa̍-vān | u̱ta | a̱yam |
u̱to iti̍ | nu | a̱sya | pa̱pi̱-vāṁsa̍m | indra̍m | na | kaḥ | ca̱na | sa̱ha̱te̱ | ā̱-ha̱veṣu̍ |
a̱yam | svā̱duḥ | i̱ha | madi̍ṣṭhaḥ | ā̱sa̱ | yasya̍ | indra̍ḥ | vṛ̱tra̱-hatye̍ | ma̱māda̍ |
pu̱rūṇi̍ | yaḥ | cyau̱tnā | śamba̍rasya | vi | na̱va̱tim | nava̍ | ca̱ | de̱hya̍ḥ | han |
a̱yam | me̱ | pī̱taḥ | ut | i̱ya̱rti̱ | vāca̍m | a̱yam | ma̱nī̱ṣām | u̱śa̱tīm | a̱jī̱ga̱riti̍ |
a̱yam | ṣaṭ | u̱rvīḥ | a̱mi̱mī̱ta̱ | dhīra̍ḥ | na | yābhya̍ḥ | bhuva̍nam | kat | ca̱na | ā̱re |
a̱yam | saḥ | yaḥ | va̱ri̱māṇa̍m | pṛ̱thi̱vyāḥ | va̱rṣmāṇa̍m | di̱vaḥ | akṛ̍ṇot | a̱yam | saḥ |
a̱yam | pī̱yūṣa̍m | ti̱sṛṣu̍ | pra̱vat-su̍ | soma̍ḥ | dā̱dhā̱ra̱ | u̱ru | a̱ntari̍kṣam |
a̱yam | vi̱da̱t | ci̱tra̱-dṛśī̍kam | arṇa̍ḥ | śu̱kra-sa̍dmanām | u̱ṣasā̍m | anī̍ke |
a̱yam | ma̱hān | ma̱ha̱tā | skambha̍nena | ut | dyām | a̱sta̱bhnā̱t | vṛ̱ṣa̱bhaḥ | ma̱rutvā̍n |
dhṛ̱ṣat | pi̱ba̱ | ka̱laśe̍ | soma̍m | i̱ndra̱ | vṛ̱tra̱-hā | śū̱ra̱ | sa̱m-a̱re | vasū̍nām |
mādhya̍ṁdine | sava̍ne | ā | vṛ̱ṣa̱sva̱ | ra̱yi̱-sthāna̍ḥ | ra̱yim | a̱smāsu̍ | dhe̱hi̱ |
indra̍ | pra | na̱ḥ | pu̱ra̱e̱tā-i̍va | pa̱śya̱ | pra | na̱ḥ | na̱ya̱ | pra̱-ta̱ram | vasya̍ḥ | accha̍ |
bhava̍ | su̱-pā̱raḥ | a̱ti̱-pā̱ra̱yaḥ | na̱ḥ | bhava̍ | su-nī̍tiḥ | u̱ta | vā̱ma-nī̍tiḥ |
u̱rum | na̱ḥ | lo̱kam | anu̍ | ne̱ṣi̱ | vi̱dvān | sva̍ḥ-vat | jyoti̍ḥ | abha̍yam | sva̱sti |
ṛ̱ṣvā | te̱ | i̱ndra̱ | sthavi̍rasya | bā̱hū iti̍ | upa̍ | sthe̱yā̱ma̱ | śa̱ra̱ṇā | bṛ̱hantā̍ |
vari̍ṣṭhe | na̱ḥ | i̱ndra̱ | va̱ndhure̍ | dhā̱ḥ | vahi̍ṣṭhayoḥ | śa̱ta̱-va̱n | aśva̍yoḥ | ā |
iṣa̍m | ā | va̱kṣi̱ | i̱ṣām | varṣi̍ṣṭhām | mā | na̱ḥ | tā̱rī̱t | ma̱gha̱-va̱n | rāya̍ḥ | a̱ryaḥ |
indra̍ | mṛ̱ḻa | mahya̍m | jī̱vātu̍m | i̱ccha̱ | co̱daya̍ | dhiya̍m | aya̍saḥ | na | dhārā̍m |
yat | kim | ca̱ | a̱ham | tvā̱-yuḥ | i̱dam | vadā̍mi | tat | ju̱ṣa̱sva̱ | kṛ̱dhi | mā̱ | de̱va-va̍ntam |
trā̱tāra̍m | indra̍m | a̱vi̱tāra̍m | indra̍m | have̍-have | su̱-hava̍m | śūra̍m | indra̍m |
hvayā̍mi | śa̱kram | pu̱ru̱-hū̱tam | indra̍m | sva̱sti | na̱ḥ | ma̱gha-vā̍ | dhā̱tu̱ | indra̍ḥ |
indra̍ḥ | su̱-trāmā̍ | sva-vā̍n | ava̍ḥ-bhiḥ | su̱-mṛ̱ḻī̱kaḥ | bha̱va̱tu̱ | vi̱śva-ve̍dāḥ |
bādha̍tām | dveṣa̍ḥ | abha̍yam | kṛ̱ṇo̱tu̱ | su̱-vīrya̍sya | pata̍yaḥ | syā̱ma̱ |
tasya̍ | va̱yam | su̱-ma̱tau | ya̱jñiya̍sya | api̍ | bha̱dre | sau̱ma̱na̱se | syā̱ma̱ |
saḥ | su̱-trāmā̍ | sva-vā̍n | indra̍ḥ | a̱sme iti̍ | ā̱rāt | ci̱t | dveṣa̍ḥ | sa̱nu̱taḥ | yu̱yo̱tu̱ |
ava̍ | tve iti̍ | i̱ndra̱ | pra̱-vata̍ḥ | na | ū̱rmiḥ | gira̍ḥ | brahmā̍ṇi | ni̱-yuta̍ḥ | dha̱va̱nte̱ |
u̱ru | na | rādha̍ḥ | sava̍nā | pu̱rūṇi̍ | a̱paḥ | gāḥ | va̱jri̱n | yu̱va̱se̱ | sam | indū̍n |
kaḥ | ī̱m | sta̱va̱t | kaḥ | pṛ̱ṇā̱t | kaḥ | ya̱jā̱te̱ | yat | u̱gram | it | ma̱gha-vā̍ | vi̱śvahā̍ | ave̍t |
pādau̍-iva | pra̱-hara̍n | a̱nyam-a̍nyam | kṛ̱ṇoti̍ | pūrva̍m | apa̍ram | śacī̍bhiḥ |
śṛ̱ṇve | vī̱raḥ | u̱gram-u̍gram | da̱ma̱-yan | a̱nyam-a̍nyam | a̱ti̱-ne̱nī̱yamā̍naḥ |
e̱dha̱mā̱na̱-dviṭ | u̱bhaya̍sya | rājā̍ | co̱ṣkū̱yate̍ | viśa̍ḥ | indra̍ḥ | ma̱nu̱ṣyā̍n |
parā̍ | pūrve̍ṣām | sa̱khyā | vṛ̱ṇa̱kti̱ | vi̱-tartu̍rāṇaḥ | apa̍rebhiḥ | e̱ti̱ |
ana̍nu-bhūtīḥ | a̱va̱-dhū̱nvā̱naḥ | pū̱rvīḥ | indra̍ḥ | śa̱rada̍ḥ | ta̱rta̱rī̱ti̱ |
rū̱pam-rū̍pam | prati̍-rūpaḥ | ba̱bhū̱va̱ | tat | a̱sya̱ | rū̱pam | pra̱ti̱-cakṣa̍ṇāya |
indra̍ḥ | mā̱yābhi̍ḥ | pu̱ru̱-rūpa̍ḥ | ī̱ya̱te̱ | yu̱ktāḥ | hi | a̱sya̱ | hara̍yaḥ | śa̱tā | daśa̍ |
yu̱jā̱naḥ | ha̱ritā̍ | rathe̍ | bhūri̍ | tvaṣṭā̍ | i̱ha | rā̱ja̱ti̱ |
kaḥ | vi̱śvāhā̍ | dvi̱ṣa̱taḥ | pakṣa̍ḥ | ā̱sa̱te̱ | u̱ta | āsī̍neṣu | sū̱riṣu̍ |
a̱ga̱vyū̱ti | kṣetra̍m | ā | a̱ga̱nma̱ | de̱vā̱ḥ | u̱rvī | sa̱tī | bhūmi̍ḥ | a̱ṁhū̱ra̱ṇā | a̱bhū̱t |
bṛha̍spate | pra | ci̱ki̱tsa̱ | go-i̍ṣṭau | i̱tthā | sa̱te | ja̱ri̱tre | i̱ndra̱ | panthā̍m |
di̱ve-di̍ve | sa̱-dṛśī̍ḥ | a̱nyam | ardha̍m | kṛ̱ṣṇāḥ | a̱se̱dha̱t | apa̍ | sadma̍naḥ | jāḥ |
aha̍n | dā̱sā | vṛ̱ṣa̱bhaḥ | va̱sna̱-yantā̍ | u̱da-vra̍je | va̱rcina̍m | śamba̍ram | ca̱ |
pra̱-sto̱kaḥ | it | nu | rādha̍saḥ | te̱ | i̱ndra̱ | daśa̍ | kośa̍yīḥ | daśa̍ | vā̱jina̍ḥ | a̱dā̱t |
diva̍ḥ-dāsāt | a̱ti̱thi̱-gvasya̍ | rādha̍ḥ | śā̱mba̱ram | vasu̍ | prati̍ | a̱gra̱bhī̱ṣma̱ |
daśa̍ | aśvā̍n | daśa̍ | kośā̍n | daśa̍ | vastrā̍ | adhi̍-bhojanā |
daśo̱ iti̍ | hi̱ra̱ṇya̱-pi̱ṇḍān | diva̍ḥ-dāsāt | a̱sā̱ni̱ṣa̱m |
daśa̍ | rathā̍n | praṣṭi̍-mataḥ | śa̱tam | gāḥ | atha̍rva-bhyaḥ |
a̱śva̱thaḥ | pā̱yave̍ | a̱dā̱t |
mahi̍ | rādha̍ḥ | vi̱śva-ja̍nyam | dadhā̍nān | bha̱rat-vā̍jān | sa̱rñja̱yaḥ | a̱bhi | a̱ya̱ṣṭa̱ |
vana̍spate | vī̱ḻu-a̍ṅgaḥ | hi | bhū̱yāḥ | a̱smat-sa̍khā | pra̱-tara̍ṇaḥ | su̱-vīra̍ḥ |
gobhi̍ḥ | sam-na̍ddhaḥ | a̱si̱ | vī̱ḻaya̍sva | ā̱-sthā̱tā | te̱ | ja̱ya̱tu̱ | jetvā̍ni |
di̱vaḥ | pṛ̱thi̱vyāḥ | pari̍ | oja̍ḥ | ut-bhṛ̍tam | vana̱spati̍-bhyaḥ | pari̍ | ā-bhṛ̍tam | saha̍ḥ |
a̱pām | o̱jmāna̍m | pari̍ | gobhi̍ḥ | ā-vṛ̍tam | indra̍sya | vajra̍m | ha̱viṣā̍ | ratha̍m | ya̱ja̱ |
indra̍sya | vajra̍ḥ | ma̱rutā̍m | anī̍kam | mi̱trasya̍ | garbha̍ḥ | varu̍ṇasya | nābhi̍ḥ |
saḥ | i̱mām | na̱ḥ | ha̱vya-dā̍tim | ju̱ṣā̱ṇaḥ | deva̍ | ra̱tha̱ | prati̍ | ha̱vyā | gṛ̱bhā̱ya̱ |
upa̍ | śvā̱sa̱ya̱ | pṛ̱thi̱vīm | u̱ta | dyām | pu̱ru̱-trā | te̱ | ma̱nu̱tā̱m | vi-sthi̍tam | jaga̍t |
saḥ | du̱ndu̱bhe̱ | sa̱-jūḥ | indre̍ṇa | de̱vaiḥ | dū̱rāt | davī̍yaḥ | apa̍ | se̱dha̱ | śatrū̍n |
ā | kra̱nda̱ya̱ | bala̍m | oja̍ḥ | na̱ḥ | ā | dhā̱ḥ | niḥ | sta̱ni̱hi̱ | du̱ḥ-i̱tā | bādha̍mānaḥ |
apa̍ | pro̱tha̱ | du̱ndu̱bhe̱ | du̱cchunā̍ḥ | i̱taḥ | indra̍sya | mu̱ṣṭiḥ | a̱si̱ | vī̱ḻaya̍sva |
ā | a̱mūḥ | a̱ja̱ | pra̱ti̱-āva̍rtaya | i̱māḥ | ke̱tu̱-mat | du̱ndu̱bhiḥ | vā̱va̱dī̱ti̱ |
sam | aśva̍-parṇāḥ | cara̍nti | na̱ḥ | nara̍ḥ | a̱smāka̍m | i̱ndra̱ | ra̱thina̍ḥ | ja̱ya̱ntu̱ |
ya̱jñā-ya̍jñā | va̱ḥ | a̱gnaye̍ | gi̱rā-gi̍rā | ca̱ | dakṣa̍se |
pra-pra̍ | va̱yam | a̱mṛta̍m | jā̱ta-ve̍dasam | pri̱yam | mi̱tram | na | śa̱ṁsi̱ṣa̱m |
ū̱rjaḥ | napā̍tam | saḥ | hi̱na | a̱yam | a̱sma̱-yuḥ | dāśe̍ma | ha̱vya-dā̍taye |
bhuva̍t | vāje̍ṣu | a̱vi̱tā | bhuva̍t | vṛ̱dhaḥ | u̱ta | trā̱tā | ta̱nūnā̍m |
vṛṣā̍ | hi | a̱gne̱ | a̱jara̍ḥ | ma̱hān | vi̱-bhāsi̍ | a̱rciṣā̍ |
aja̍sreṇa | śo̱ciṣā̍ | śośu̍cat | śu̱ce̱ | su̱dī̱ti-bhi̍ḥ | su | dī̱di̱hi̱ |
ma̱haḥ | de̱vān | yaja̍si | yakṣi̍ | ā̱nu̱ṣak | tava̍ | kratvā̍ | u̱ta | da̱ṁsanā̍ |
a̱rvāca̍ḥ | sī̱m | kṛ̱ṇu̱hi̱ | a̱gne̱ | ava̍se | rāsva̍ | vājā̍ | u̱ta | va̱ṁsva̱ |
yam | āpa̍ḥ | adra̍yaḥ | vanā̍ | garbha̍m | ṛ̱tasya̍ | pipra̍ti |
saha̍sā | yaḥ | ma̱thi̱taḥ | jāya̍te | nṛ-bhi̍ḥ | pṛ̱thi̱vyāḥ | adhi̍ | sāna̍vi |
ā | yaḥ | pa̱prau | bhā̱nunā̍ | roda̍sī̱ iti̍ | u̱bhe iti̍ | dhū̱mena̍ | dhā̱va̱te̱ | di̱vi |
ti̱raḥ | tama̍ḥ | da̱dṛ̱śe̱ | ūrmyā̍su | ā | śyā̱vāsu̍ | a̱ru̱ṣaḥ | vṛṣā̍ | ā | śyā̱vāḥ | a̱ru̱ṣaḥ | vṛṣā̍ |
bṛ̱hat-bhi̍ḥ | a̱gne̱ | a̱rci-bhi̍ḥ | śu̱kreṇa̍ | de̱va̱ | śo̱ciṣā̍ |
bha̱rat-vā̍je | sa̱m-i̱dhā̱naḥ | ya̱vi̱ṣṭhya̱ | re̱vat | na̱ḥ | śu̱kra̱ | dī̱di̱hi̱ | dyu̱-mat | pā̱va̱ka̱ | dī̱di̱hi̱ |
viśvā̍sām | gṛ̱ha-pa̍tiḥ | vi̱śām | a̱si̱ | tvam | a̱gne̱ | mānu̍ṣīṇām |
śa̱tam | pū̱ḥ-bhiḥ | ya̱vi̱ṣṭha̱ | pā̱hi̱ | aṁha̍saḥ | sa̱m-e̱ddhāra̍m | śa̱tam | himā̍ḥ | sto̱tṛ-bhya̍ḥ | ye | ca̱ | dada̍ti |
tvam | na̱ḥ | ci̱traḥ | ū̱tyā | vaso̱ iti̍ | rādhā̍ṁsi | co̱da̱ya̱ |
a̱sya | rā̱yaḥ | tvam | a̱gne̱ | ra̱thīḥ | a̱si̱ | vi̱dāḥ | gā̱dham | tu̱ce | tu | na̱ḥ |
parṣi̍ | to̱kam | tana̍yam | pa̱rtṛ-bhi̍ḥ | tvam | ada̍bdhaiḥ | apra̍yutva-bhiḥ |
agne̍ | heḻā̍ṁsi | daivyā̍ | yu̱yo̱dhi̱ | na̱ḥ | ade̍vāni | hvarā̍ṁsi | ca̱ |
ā | sa̱khā̱ya̱ḥ | sa̱ba̱ḥ-dughā̍m | dhe̱num | a̱ja̱dhva̱m | upa̍ | navya̍sā | vaca̍ḥ |
sṛ̱jadhva̍m | ana̍pa-sphurām |
yā | śardhā̍ya | māru̍tāya | sva-bhā̍nave | śrava̍ḥ | amṛ̍tyu | dhukṣa̍ta |
yā | mṛ̱ḻī̱ke | ma̱rutā̍m | tu̱rāṇā̍m | yā | su̱mnaiḥ | e̱va̱-yāva̍rī |
bha̱rat-vā̍jāya | ava̍ | dhu̱kṣa̱ta̱ | dvi̱tā |
dhe̱num | ca̱ | vi̱śva-do̍hasam | iṣa̍m | ca̱ | vi̱śva-bho̍jasam |
tam | va̱ḥ | indra̍m | na | su̱-kratu̍m | varu̍ṇam-iva | mā̱yina̍m |
a̱rya̱maṇa̍m | na | ma̱ndram | sṛ̱pra-bho̍jasam | viṣṇu̍m | na | stu̱ṣe̱ | ā̱-diśe̍ |
tve̱ṣam | śardha̍ḥ | na | māru̍tam | tu̱vi̱-svaṇi̍ | a̱na̱rvāṇa̍m | pū̱ṣaṇa̍m | sam | yathā̍ | śa̱tā |
sam | sa̱hasrā̍ | kāri̍ṣat | ca̱rṣa̱ṇi-bhya̍ḥ | ā | ā̱viḥ | gū̱ḻhā | vasu̍ | ka̱ra̱t | su̱-vedā̍ | na̱ḥ | vasu̍ | ka̱ra̱t |
ā | mā̱ | pū̱ṣa̱n | upa̍ | dra̱va̱ | śaṁsi̍ṣam | nu | te̱ | a̱pi̱-ka̱rṇe | ā̱ghṛ̱ṇe̱ |
a̱ghāḥ | a̱ryaḥ | arā̍tayaḥ |
mā | kā̱ka̱mbīra̍m | ut | vṛ̱ha̱ḥ | vana̱spati̍m | aśa̍stīḥ | vi | hi | nīna̍śaḥ |
mā | u̱ta | sūra̍ḥ | aha̱riti̍ | e̱va | ca̱na | grī̱vāḥ | ā̱-dadha̍te | veriti̱ veḥ |
dṛte̍ḥ-iva | te̱ | a̱vṛ̱kam | a̱stu̱ | sa̱khyam |
acchi̍drasya | da̱dha̱n-vata̍ḥ | su-pū̍rṇasya | da̱dha̱n-vata̍ḥ |
pa̱raḥ | hi | martyai̍ḥ | asi̍ | sa̱maḥ | de̱vaiḥ | u̱ta | śri̱yā |
a̱bhi | khya̱ḥ | pū̱ṣa̱n | pṛta̍nāsu | na̱ḥ | tvam | ava̍ | nū̱nam | yathā̍ | pu̱rā |
vā̱mī | vā̱masya̍ | dhū̱ta̱ya̱ḥ | pra-nī̍tiḥ | a̱stu̱ | sū̱nṛtā̍ |
de̱vasya̍ | vā̱ | ma̱ru̱ta̱ḥ | martya̍sya | vā̱ | ī̱jā̱nasya̍ | pra̱-ya̱jya̱va̱ḥ |
sa̱dyaḥ | ci̱t | yasya̍ | ca̱rkṛ̱tiḥ | pari̍ | dyām | de̱vaḥ | na | eti̍ | sūrya̍ḥ |
tve̱ṣam | śava̍ḥ | da̱dhi̱re̱ | nāma̍ | ya̱jñiya̍m | ma̱ruta̍ḥ | vṛ̱tra̱-ham | śava̍ḥ | jyeṣṭha̍m | vṛ̱tra̱-ham | śava̍ḥ |
sa̱kṛt | ha̱ | dyauḥ | a̱jā̱ya̱ta̱ | sa̱kṛt | bhūmi̍ḥ | a̱jā̱ya̱ta̱ |
pṛśnyā̍ḥ | du̱gdham | sa̱kṛt | paya̍ḥ | tat | a̱nyaḥ | na | anu̍ | jā̱ya̱te̱ |
stu̱ṣe | jana̍m | su̱-vra̱tam | navya̍sībhiḥ | gī̱ḥ-bhiḥ | mi̱trāvaru̍ṇā | su̱mna̱-yantā̍ |
te | ā | ga̱ma̱ntu̱ | te | i̱ha | śru̱va̱ntu̱ | su̱-kṣa̱trāsa̍ḥ | varu̍ṇaḥ | mi̱traḥ | a̱gniḥ |
vi̱śaḥ-vi̍śaḥ | īḍya̍m | a̱dhva̱reṣu̍ | adṛ̍pta-kratum | a̱ra̱tim | yu̱va̱tyoḥ |
di̱vaḥ | śiśu̍m | saha̍saḥ | sū̱num | a̱gnim | ya̱jñasya̍ | ke̱tum | a̱ru̱ṣam | yaja̍dhyai |
a̱ru̱ṣasya̍ | du̱hi̱tarā̍ | virū̍pe̱ iti̱ vi-rū̍pe | stṛ-bhi̍ḥ | a̱nyā | pi̱pi̱śe | sūra̍ḥ | a̱nyā |
mi̱tha̱ḥ-turā̍ | vi̱cara̍ntī̱ iti̍ vi̱-cara̍ntī | pā̱va̱ke iti̍ | manma̍ | śru̱tam | na̱kṣa̱ta̱ḥ | ṛ̱cyamā̍ne̱ iti̍ |
pra | vā̱yum | accha̍ | bṛ̱ha̱tī | ma̱nī̱ṣā | bṛ̱hat-ra̍yim | vi̱śva-vā̍ram | ra̱tha̱-prām |
dyu̱tat-yā̍mā | ni̱-yuta̍ḥ | patya̍mānaḥ | ka̱viḥ | ka̱vim | i̱ya̱kṣa̱si̱ | pra̱ya̱jyo̱ iti̍ pra-yajyo |
saḥ | me̱ | vapu̍ḥ | cha̱da̱ya̱t | a̱śvino̍ḥ | yaḥ | ratha̍ḥ | vi̱rukmā̍n | mana̍sā | yu̱jā̱naḥ |
yena̍ | na̱rā̱ | nā̱sa̱tyā̱ | i̱ṣa̱yadhyai̍ | va̱rtiḥ | yā̱thaḥ | tana̍yāya | tmane̍ | ca̱ |
parja̍nyavātā | vṛ̱ṣa̱bhā̱ | pṛ̱thi̱vyāḥ | purī̍ṣāṇi | ji̱nva̱ta̱m | apyā̍ni |
satya̍-śrutaḥ | ka̱va̱ya̱ḥ | yasya̍ | gī̱ḥ-bhiḥ | jaga̍taḥ | sthā̱ta̱ḥ | jaga̍t | ā | kṛ̱ṇu̱dhva̱m |
pāvī̍ravī | ka̱nyā̍ | ci̱tra-ā̍yuḥ | sara̍svatī | vī̱ra-pa̍tnī | dhiya̍m | dhā̱t |
gnābhi̍ḥ | acchi̍dram | śa̱ra̱ṇam | sa̱-joṣā̍ḥ | du̱ḥ-ā̱dharṣa̍m | gṛ̱ṇa̱te | śarma̍ | ya̱ṁsa̱t |
pa̱thaḥ-pa̍thaḥ | pari̍-patim | va̱ca̱syā | kāme̍na | kṛ̱taḥ | a̱bhi | ā̱na̱ṭ | a̱rkam |
saḥ | na̱ḥ | rā̱sa̱t | śu̱rudha̍ḥ | ca̱ndra-a̍grāḥ | dhiya̍m-dhiyam | sī̱sa̱dhā̱ti̱ | pra | pū̱ṣā |
pra̱tha̱ma̱-bhāja̍m | ya̱śasa̍m | va̱ya̱ḥ-dhām | su̱-pā̱ṇim | de̱vam | su̱-gabha̍stim | ṛbhva̍m |
hotā̍ | ya̱kṣa̱t | ya̱ja̱tam | pa̱styā̍nām | a̱gniḥ | tvaṣṭā̍ram | su̱-hava̍m | vi̱bhā-vā̍ |
bhuva̍nasya | pi̱tara̍m | gī̱ḥ-bhiḥ | ā̱bhiḥ | ru̱dram | divā̍ | va̱rdhaya̍ | ru̱dram | a̱ktau |
bṛ̱hanta̍m | ṛ̱ṣvam | a̱jara̍m | su̱-su̱mnam | ṛdha̍k | hu̱ve̱ma̱ | ka̱vinā̍ | i̱ṣi̱tāsa̍ḥ |
ā | yu̱vā̱na̱ḥ | ka̱va̱ya̱ḥ | ya̱jñi̱yā̱sa̱ḥ | maru̍taḥ | ga̱nta | gṛ̱ṇa̱taḥ | va̱ra̱syām |
a̱ci̱tram | ci̱t | hi | jinva̍tha | vṛ̱dhanta̍ḥ | i̱tthā | nakṣa̍ntaḥ | na̱ra̱ḥ | a̱ṅgi̱ra̱svat |
pra | vī̱rāya̍ | pra | ta̱vase̍ | tu̱rāya̍ | aja̍ | yū̱thā-i̍va | pa̱śu̱-rakṣi̍ḥ | asta̍m |
saḥ | pi̱spṛ̱śa̱ti̱ | ta̱nvi̍ | śru̱tasya̍ | stṛ-bhi̍ḥ | na | nāka̍m | va̱ca̱nasya̍ | vipa̍ḥ |
yaḥ | rajā̍ṁsi | vi̱-ma̱me | pārthi̍vāni | triḥ | ci̱t | viṣṇu̍ḥ | mana̍ve | bā̱dhi̱tāya̍ |
tasya̍ | te̱ | śarma̍n | u̱pa̱-da̱dyamā̍ne | rā̱yā | ma̱de̱ma̱ | ta̱nvā̍ | tanā̍ | ca̱ |
tat | na̱ḥ | ahi̍ḥ | bu̱dhnya̍ḥ | a̱t-bhiḥ | a̱rkaiḥ | tat | parva̍taḥ | tat | sa̱vi̱tā | cana̍ḥ | dhā̱t |
tat | oṣa̍dhībhiḥ | a̱bhi | rā̱ti̱-sāca̍ḥ | bhaga̍ḥ | pura̍m-dhiḥ | ji̱nva̱tu̱ | pra | rā̱ye |
nu | na̱ḥ | ra̱yim | ra̱thya̍m | ca̱rṣa̱ṇi̱-prām | pu̱ru̱-vīra̍m | ma̱haḥ | ṛ̱tasya̍ | go̱pām |
kṣaya̍m | dā̱ta̱ | a̱jara̍m | yena̍ | janā̍n | spṛdha̍ḥ | ade̍vīḥ | a̱bhi | ca̱ | kramā̍ma | viśa̍ḥ | ā-de̍vīḥ | a̱bhi | a̱śnavā̍ma |
hu̱ve | va̱ḥ | de̱vīm | adi̍tim | nama̍ḥ-bhiḥ | mṛ̱ḻī̱kāya̍ | varu̍ṇam | mi̱tram | a̱gnim |
a̱bhi̱-kṣa̱dām | a̱rya̱maṇa̍m | su̱-śeva̍m | trā̱tṝn | de̱vān | sa̱vi̱tāra̍m | bhaga̍m | ca̱ |
su̱-jyoti̍ṣaḥ | sū̱rya̱ | dakṣa̍-pitṝn | a̱nā̱gā̱ḥ-tve | su̱-ma̱ha̱ḥ | vī̱hi̱ | de̱vān |
dvi̱-janmā̍naḥ | ye | ṛ̱ta̱-sāpa̍ḥ | sa̱tyāḥ | sva̍ḥ-vantaḥ | ya̱ja̱tāḥ | a̱gni̱-ji̱hvāḥ |
u̱ta | dyā̱vā̱pṛ̱thi̱vī̱ iti̍ | kṣa̱tram | u̱ru | bṛ̱hat | ro̱da̱sī̱ iti̍ | śa̱ra̱ṇam | su̱su̱mne̱ iti̍ su-sumne |
ma̱haḥ | ka̱ra̱tha̱ḥ | vari̍vaḥ | yathā̍ | na̱ḥ | a̱sme iti̍ | kṣayā̍ya | dhi̱ṣa̱ṇe̱ iti̍ | a̱ne̱haḥ |
ā | na̱ḥ | ru̱drasya̍ | sū̱nava̍ḥ | na̱ma̱ntā̱m | a̱dya | hū̱tāsa̍ḥ | vasa̍vaḥ | adhṛ̍ṣṭāḥ |
yat | ī̱m | arbhe̍ | ma̱ha̱ti | vā̱ | hi̱tāsa̍ḥ | bā̱dhe | ma̱ruta̍ḥ | ahvā̍ma | de̱vān |
mi̱myakṣa̍ | yeṣu̍ | ro̱da̱sī | nu | de̱vī | sisa̍kti | pū̱ṣā | a̱bhya̱rdha̱-yajvā̍ |
śru̱tvā | hava̍m | ma̱ru̱ta̱ḥ | yat | ha̱ | yā̱tha | bhūma̍ | re̱ja̱nte̱ | adhva̍ni | pra-vi̍kte |
a̱bhi | tyam | vī̱ram | girva̍ṇasam | a̱rca̱ | indra̍m | brahma̍ṇā | ja̱ri̱ta̱ḥ | nave̍na |
śrava̍t | it | hava̍m | upa̍ | ca̱ | stavā̍naḥ | rāsa̍t | vājā̍n | upa̍ | ma̱haḥ | gṛ̱ṇā̱naḥ |
o̱māna̍m | ā̱pa̱ḥ | mā̱nu̱ṣī̱ḥ | amṛ̍ktam | dhāta̍ | to̱kāya̍ | tana̍yāya | śam | yoḥ |
yū̱yam | hi | stha | bhi̱ṣaja̍ḥ | mā̱tṛ-ta̍māḥ | viśva̍sya | sthā̱tuḥ | jaga̍taḥ | jani̍trīḥ |
ā | na̱ḥ | de̱vaḥ | sa̱vi̱tā | trāya̍māṇaḥ | hira̍ṇya-pāṇiḥ | ya̱ja̱taḥ | ja̱ga̱myā̱t |
yaḥ | datra̍-vān | u̱ṣasa̍ḥ | na | pratī̍kam | vi̱-ū̱rṇu̱te | dā̱śuṣe̍ | vāryā̍ṇi |
u̱ta | tvam | sū̱no̱ iti̍ | sa̱ha̱sa̱ḥ | na̱ḥ | a̱dya | ā | de̱vān | a̱smin | a̱dhva̱re | va̱vṛ̱tyā̱ḥ |
syām | a̱ham | te̱ | sada̍m | i̱t | rā̱tau | tava̍ | syā̱m | a̱gne̱ | ava̍sā | su̱-vīra̍ḥ |
u̱ta | tyā | me̱ | hava̍m | ā | ja̱gmyā̱ta̱m | nāsa̍tyā | dhī̱bhiḥ | yu̱vam | a̱ṅga | vi̱prā̱ |
atri̍m | na | ma̱haḥ | tama̍saḥ | a̱mu̱mu̱kta̱m | tūrva̍tam | na̱rā̱ | du̱ḥ-i̱tāt | a̱bhīke̍ |
te | na̱ḥ | rā̱yaḥ | dyu̱-mata̍ḥ | vāja̍-vataḥ | dā̱tāra̍ḥ | bhū̱ta̱ | nṛ̱-vata̍ḥ | pu̱ru̱-kṣoḥ |
da̱śa̱syanta̍ḥ | di̱vyāḥ | pārthi̍vāsaḥ | go-jā̍tāḥ | apyā̍ḥ | mṛ̱ḻata̍ | ca̱ | de̱vā̱ḥ |
te | na̱ḥ | ru̱draḥ | sara̍svatī | sa̱-joṣā̍ḥ | mī̱ḻhuṣma̍ntaḥ | viṣṇu̍ḥ | mṛ̱ḻa̱ntu̱ | vā̱yuḥ |
ṛ̱bhu̱kṣāḥ | vāja̍ḥ | daivya̍ḥ | vi̱-dhā̱tā | pa̱rjanyā̱vātā̍ | pi̱pya̱tā̱m | iṣa̍m | na̱ḥ |
u̱ta | syaḥ | de̱vaḥ | sa̱vi̱tā | bhaga̍ḥ | na̱ḥ | a̱pām | napā̍t | a̱va̱tu̱ | dānu̍ | papri̍ḥ |
tvaṣṭā̍ | de̱vebhi̍ḥ | jani̍-bhiḥ | sa̱-joṣā̍ḥ | dyauḥ | de̱vebhi̍ḥ | pṛ̱thi̱vī | sa̱mu̱draiḥ |
u̱ta | na̱ḥ | ahi̍ḥ | bu̱dhnya̍ḥ | śṛ̱ṇo̱tu̱ | a̱jaḥ | eka̍-pāt | pṛ̱thi̱vī | sa̱mu̱draḥ |
viśve̍ | de̱vāḥ | ṛ̱ta̱-vṛdha̍ḥ | hu̱vā̱nāḥ | stu̱tāḥ | mantrā̍ḥ | ka̱vi̱-śa̱stāḥ | a̱va̱ntu̱ |
e̱va | napā̍taḥ | mama̍ | tasya̍ | dhī̱bhiḥ | bha̱rat-vā̍jāḥ | a̱bhi | a̱rca̱nti̱ | a̱rkaiḥ |
gnāḥ | hu̱tāsa̍ḥ | vasa̍vaḥ | adhṛ̍ṣṭāḥ | viśve̍ | stu̱tāsa̍ḥ | bhū̱ta̱ | ya̱ja̱trā̱ḥ |
ut | ū̱m̐ iti̍ | tyat | cakṣu̍ḥ | mahi̍ | mi̱trayo̍ḥ | ā | eti̍ | pri̱yam | varu̍ṇayoḥ | ada̍bdham |
ṛ̱tasya̍ | śuci̍ | da̱rśa̱tam | anī̍kam | ru̱kmaḥ | na | di̱vaḥ | ut-i̍tā | vi | a̱dyau̱t |
veda̍ | yaḥ | trīṇi̍ | vi̱dathā̍ni | e̱ṣā̱m | de̱vānā̍m | janma̍ | sa̱nu̱taḥ | ā | ca̱ | vipra̍ḥ |
ṛ̱ju | marte̍ṣu | vṛ̱ji̱nā | ca̱ | paśya̍n | a̱bhi | ca̱ṣṭe̱ | sūra̍ḥ | a̱ryaḥ | evā̍n |
stu̱ṣe | ū̱m̐ iti̍ | va̱ḥ | ma̱haḥ | ṛ̱tasya̍ | go̱pān | adi̍tim | mi̱tram | varu̍ṇam | su̱-jā̱tān |
a̱rya̱maṇa̍m | bhaga̍m | ada̍bdha-dhītīn | accha̍ | vo̱ce̱ | sa̱-dha̱nya̍ḥ | pā̱va̱kān |
ri̱śāda̍saḥ | sat-pa̍tīn | ada̍bdhān | ma̱haḥ | rājña̍ḥ | su̱-va̱sa̱nasya̍ | dā̱tṝn |
yūna̍ḥ | su̱-kṣa̱trān | kṣaya̍taḥ | di̱vaḥ | nṝn | ā̱di̱tyān | yā̱mi̱ | adi̍tim | du̱va̱ḥ-yu |
dyau̍ḥ | pita̱riti̍ | pṛ\thi̍vi | māta̍ḥ | adhru̍k | agne̍ | bhrā̱ta̱ḥ | va̱sa̱va̱ḥ | mṛ̱ḻata̍ | na̱ḥ |
viśve̍ | ā̱di̱tyā̱ḥ | a̱di̱te̱ | sa̱-joṣā̍ḥ | a̱smabhya̍m | śarma̍ | ba̱hu̱lam | vi | ya̱nta̱ |
mā | na̱ḥ | vṛkā̍ya | vṛ̱kye̍ | sa̱ma̱smai̱ | a̱gha̱-ya̱te | rī̱ra̱dha̱ta̱ | ya̱ja̱trā̱ḥ |
yū̱yam | hi | stha | ra̱thya̍ḥ | na̱ḥ | ta̱nūnā̍m | yū̱yam | dakṣa̍sya | vaca̍saḥ | ba̱bhū̱va |
mā | va̱ḥ | ena̍ḥ | a̱nya-kṛ̍tam | bhu̱je̱ma̱ | mā | tat | ka̱rma̱ | va̱sa̱va̱ḥ | yat | caya̍dhve |
viśva̍sya | hi | kṣaya̍tha | vi̱śva̱-de̱vā̱ḥ | sva̱yam | ri̱puḥ | ta̱nva̍m | ri̱ri̱ṣī̱ṣṭa̱ |
nama̍ḥ | it | u̱gram | nama̍ḥ | ā | vi̱vā̱se̱ | nama̍ḥ | dā̱dhā̱ra̱ | pṛ̱thi̱vīm | u̱ta | dyām |
nama̍ḥ | de̱vebhya̍ḥ | nama̍ḥ | ī̱śe̱ | e̱ṣā̱m | kṛ̱tam | ci̱t | ena̍ḥ | nama̍sā | ā | vi̱vā̱se̱ |
ṛ̱tasya̍ | va̱ḥ | ra̱thya̍ḥ | pū̱ta-da̍kṣān | ṛ̱tasya̍ | pa̱stya̱-sada̍ḥ | ada̍bdhān |
tān | ā | nama̍ḥ-bhiḥ | u̱ru̱-cakṣa̍saḥ | nṝn | viśvā̍n | va̱ḥ | ā | na̱me̱ | ma̱haḥ | ya̱ja̱trā̱ḥ |
te | hi | śreṣṭha̍-varcasaḥ | te | ū̱m̐ iti̍ | na̱ḥ | ti̱raḥ | viśvā̍ni | du̱ḥ-i̱tā | naya̍nti |
su̱-kṣa̱trāsa̍ḥ | varu̍ṇaḥ | mi̱traḥ | a̱gniḥ | ṛ̱ta-dhī̍tayaḥ | va̱kma̱rāja̍-satyāḥ |
te | na̱ḥ | indra̍ḥ | pṛ̱thi̱vī | kṣāma̍ | va̱rdha̱n | pū̱ṣā | bhaga̍ḥ | adi̍tiḥ | pañca̍ | janā̍ḥ |
su̱-śarmā̍ṇaḥ | su̱-ava̍saḥ | su̱-nī̱thāḥ | bhava̍ntu | na̱ḥ | su̱-trā̱trāsa̍ḥ | su̱-go̱pāḥ |
nu | sa̱dmāna̍m | di̱vyam | naṁśi̍ | de̱vā̱ḥ | bhāra̍t-vājaḥ | su̱-ma̱tim | yā̱ti̱ | hotā̍ |
ā̱sā̱nebhi̍ḥ | yaja̍mānaḥ | mi̱yedhai̍ḥ | de̱vānā̍m | janma̍ | va̱su̱-yuḥ | va̱va̱nda̱ |
apa̍ | tyam | vṛ̱ji̱nam | ri̱pum | ste̱nam | a̱gne̱ | du̱ḥ-ā̱dhya̍m |
da̱vi̱ṣṭham | a̱sya̱ | sa̱t-pa̱te̱ | kṛ̱dhi | su̱-gam |
grāvā̍ṇaḥ | so̱ma̱ | na̱ḥ | hi | ka̱m | sa̱khi̱-tva̱nāya̍ | vā̱va̱śuḥ |
ja̱hi | ni | a̱triṇa̍m | pa̱ṇim | vṛka̍ḥ | hi | saḥ |
yū̱yam | hi | stha | su̱-dā̱na̱va̱ḥ | indra̍-jyeṣṭhāḥ | a̱bhi-dya̍vaḥ |
karta̍ | na̱ḥ | adhva̍n | ā | su̱-gam | go̱pāḥ | a̱mā |
api̍ | panthā̍m | a̱ga̱nma̱hi̱ | sva̱sti̱-gām | a̱ne̱hasa̍m |
yena̍ | viśvā̍ḥ | pari̍ | dviṣa̍ḥ | vṛ̱ṇakti̍ | vi̱ndate̍ | vasu̍ |
na | tat | di̱vā | na | pṛ̱thi̱vyā | anu̍ | ma̱nye̱ | na | ya̱jñena̍ | na | u̱ta | śamī̍bhiḥ | ā̱bhiḥ |
u̱bjantu̍ | tam | su̱-bhva̍ḥ | parva̍tāsaḥ | ni | hī̱ya̱tā̱m | a̱ti̱-yā̱jasya̍ | ya̱ṣṭā |
ati̍ | vā̱ | yaḥ | ma̱ru̱ta̱ḥ | manya̍te | na̱ḥ | brahma̍ | vā̱ | yaḥ | kri̱yamā̍ṇam | nini̍tsāt |
tapū̍ṁṣi | tasmai̍ | vṛ̱ji̱nāni̍ | sa̱ntu̱ | bra̱hma̱-dviṣa̍m | a̱bhi | tam | śo̱ca̱tu̱ | dyauḥ |
kim | a̱ṅga | tvā̱ | brahma̍ṇaḥ | so̱ma̱ | go̱pām | kim | a̱ṅga | tvā̱ | ā̱hu̱ḥ | a̱bhi̱śa̱sti̱-pām | na̱ḥ |
kim | a̱ṅga | na̱ḥ | pa̱śya̱si̱ | ni̱dyamā̍nān | bra̱hma̱-dviṣe̍ | tapu̍ṣim | he̱tim | a̱sya̱ |
ava̍ntu | mām | u̱ṣasa̍ḥ | jāya̍mānāḥ | ava̍ntu | mā̱ | sindha̍vaḥ | pinva̍mānāḥ |
ava̍ntu | mā̱ | parva̍tāsaḥ | dhru̱vāsa̍ḥ | ava̍ntu | mā̱ | pi̱tara̍ḥ | de̱va-hū̍tau |
vi̱śva̱-dānī̍m | su̱-mana̍saḥ | syā̱ma̱ | paśye̍ma | nu | sūrya̍m | u̱t-cara̍ntam |
tathā̍ | ka̱ra̱t | vasu̍-patiḥ | vasū̍nām | de̱vān | ohā̍naḥ | ava̍sā | ā-ga̍miṣṭhaḥ |
indra̍ḥ | nedi̍ṣṭham | ava̍sā | ā-ga̍miṣṭhaḥ | sara̍svatī | sindhu̍-bhiḥ | pinva̍mānā |
pa̱rjanya̍ḥ | na̱ḥ | oṣa̍dhībhiḥ | ma̱ya̱ḥ-bhuḥ | a̱gniḥ | su̱-śaṁsa̍ḥ | su̱-hava̍ḥ | pi̱tā-i̍va |
viśve̍ | de̱vā̱sa̱ḥ | ā | ga̱ta̱ | śṛ̱ṇu̱ta | me̱ | i̱mam | hava̍m |
ā | i̱dam | ba̱rhiḥ | ni | sī̱da̱ta̱ |
yaḥ | va̱ḥ | de̱vā̱ḥ | ghṛ̱ta-snu̍nā | ha̱vyena̍ | pra̱ti̱-bhūṣa̍ti |
tam | viśve̍ | upa̍ | ga̱ccha̱tha̱ |
upa̍ | na̱ḥ | sū̱nava̍ḥ | gira̍ḥ | śṛ̱ṇvantu̍ | a̱mṛta̍sya | ye |
su̱-mṛ̱ḻī̱kāḥ | bha̱va̱ntu̱ | na̱ḥ |
viśve̍ | de̱vāḥ | ṛ̱ta̱-vṛdha̍ḥ | ṛ̱tu-bhi̍ḥ | ha̱va̱na̱-śruta̍ḥ |
ju̱ṣantā̍m | yujya̍m | paya̍ḥ |
sto̱tram | indra̍ḥ | ma̱rut-ga̍ṇaḥ | tvaṣṭṛ̍-mān | mi̱traḥ | a̱rya̱mā |
i̱mā | ha̱vyā | ju̱ṣa̱nta̱ | na̱ḥ |
i̱mam | na̱ḥ | a̱gne̱ | a̱dhva̱ram | hota̍ḥ | va̱yu̱na̱-śaḥ | ya̱ja̱ |
ci̱ki̱tvān | daivya̍m | jana̍m |
viśve̍ | de̱vā̱ḥ | śṛ̱ṇu̱ta | i̱mam | hava̍m | me̱ | ye | a̱ntari̍kṣe | ye | upa̍ | dyavi̍ | stha |
ye | a̱gni̱-ji̱hvāḥ | u̱ta | vā̱ | yaja̍trāḥ | ā̱-sadya̍ | a̱smin | ba̱rhiṣi̍ | mā̱da̱ya̱dhva̱m |
viśve̍ | de̱vāḥ | mama̍ | śṛ̱ṇva̱ntu̱ | ya̱jñiyā̍ḥ | u̱bhe iti̍ | roda̍sī̱ iti̍ | a̱pām | napā̍t | ca̱ | manma̍ |
mā | va̱ḥ | vacā̍ṁsi | pa̱ri̱-cakṣyā̍ṇi | vo̱ca̱m | su̱mneṣu̍ | it | va̱ḥ | anta̍māḥ | ma̱de̱ma̱ |
ye | ke | ca̱ | jmā | ma̱hina̍ḥ | ahi̍-māyāḥ | di̱vaḥ | ja̱jñi̱re | a̱pām | sa̱dha-sthe̍ |
te | a̱smabhya̍m | i̱ṣaye̍ | viśva̍m | āyu̍ḥ | kṣapa̍ḥ | u̱srāḥ | va̱ri̱va̱sya̱ntu̱ | de̱vāḥ |
agnī̍parjanyau | ava̍tam | dhiya̍m | me̱ | a̱smin | have̍ | su̱-ha̱vā̱ | su̱-stu̱tim | na̱ḥ |
iḻā̍m | a̱nyaḥ | ja̱naya̍t | garbha̍m | a̱nyaḥ | pra̱jā-va̍tīḥ | iṣa̍ḥ | ā | dha̱tta̱m | a̱sme iti̍ |
stī̱rṇe | ba̱rhiṣi̍ | sa̱m-i̱dhā̱ne | a̱gnau | su̱-u̱ktena̍ | ma̱hā | nama̍sā | ā | vi̱vā̱se̱ |
a̱smin | na̱ḥ | a̱dya | vi̱dathe̍ | ya̱ja̱trā̱ḥ | viśve̍ | de̱vā̱ḥ | ha̱viṣi̍ | mā̱da̱ya̱dhva̱m |
va̱yam | ū̱m̐ iti̍ | tvā̱ | pa̱tha̱ḥ | pa̱te̱ | ratha̍m | na | vāja̍-sātaye |
dhi̱ye | pū̱ṣa̱n | a̱yu̱jma̱hi̱ |
a̱bhi | na̱ḥ | narya̍m | vasu̍ | vī̱ram | praya̍ta-dakṣiṇam |
vā̱mam | gṛ̱ha-pa̍tim | na̱ya̱ |
adi̍tsantam | ci̱t | ā̱ghṛ̱ṇe̱ | pūṣa̍n | dānā̍ya | co̱da̱ya̱ |
pa̱ṇeḥ | ci̱t | vi | mra̱da̱ | mana̍ḥ |
vi | pa̱thaḥ | vāja̍-sātaye | ci̱nu̱hi | vi | mṛdha̍ḥ | ja̱hi̱ |
sādha̍ntām | u̱gra̱ | na̱ḥ | dhiya̍ḥ |
pari̍ | tṛ̱ndhi̱ | pa̱ṇī̱nām | āra̍yā | hṛda̍yā | ka̱ve̱ |
atha̍ | ī̱m | a̱smabhya̍m | ra̱ndha̱ya̱ |
vi | pū̱ṣa̱n | āra̍yā | tu̱da̱ | pa̱ṇeḥ | i̱ccha̱ | hṛ̱di | pri̱yam |
atha̍ | ī̱m | a̱smabhya̍m | ra̱ndha̱ya̱ |
ā | ri̱kha̱ | ki̱ki̱rā | kṛ̱ṇu̱ | pa̱ṇī̱nām | hṛda̍yā | ka̱ve̱ |
atha̍ | ī̱m | a̱smabhya̍m | ra̱ndha̱ya̱ |
yām | pū̱ṣa̱n | bra̱hma̱-coda̍nīm | ārā̍m | bibha̍rṣi | ā̱ghṛ̱ṇe̱ |
tayā̍ | sa̱ma̱sya̱ | hṛda̍yam | ā | ri̱kha̱ | ki̱ki̱rā | kṛ̱ṇu̱ |
yā | te̱ | aṣṭrā̍ | go-o̍paśā | āghṛ̍ṇe | pa̱śu̱-sādha̍nī |
tasyā̍ḥ | te̱ | su̱mnam | ī̱ma̱he̱ |
u̱ta | na̱ḥ | go̱-sani̍m | dhiya̍m | a̱śva̱sām | vā̱ja̱-sām | u̱ta |
nṛ̱-vat | kṛ̱ṇu̱hi̱ | vī̱taye̍ |
sam | pū̱ṣa̱n | vi̱duṣā̍ | na̱ya̱ | yaḥ | añja̍sā | a̱nu̱-śāsa̍ti |
yaḥ | e̱va | i̱dam | iti̍ | brava̍t |
sam | ū̱m̐ iti̍ | pū̱ṣṇā | ga̱me̱ma̱hi̱ | yaḥ | gṛ̱hān | a̱bhi̱-śāsa̍ti |
i̱me | e̱va | iti̍ | ca̱ | brava̍t |
pū̱ṣṇaḥ | ca̱kram | na | ri̱ṣya̱ti̱ | na | kośa̍ḥ | ava̍ | pa̱dya̱te̱ |
no iti̍ | a̱sya̱ | vya̱tha̱te̱ | pa̱viḥ |
yaḥ | a̱smai̱ | ha̱viṣā̍ | avi̍dhat | na | tam | pū̱ṣā | api̍ | mṛ̱ṣya̱te̱ |
pra̱tha̱maḥ | vi̱nda̱te̱ | vasu̍ |
pū̱ṣā | gāḥ | anu̍ | e̱tu̱ | na̱ḥ | pū̱ṣā | ra̱kṣa̱tu̱ | arva̍taḥ |
pū̱ṣā | vāja̍m | sa̱no̱tu̱ | na̱ḥ |
pūṣa̍n | anu̍ | pra | gāḥ | i̱hi̱ | yaja̍mānasya | su̱nva̱taḥ |
a̱smāka̍m | stu̱va̱tām | u̱ta |
māki̍ḥ | neśa̍t | mākī̍m | riṣa̍t | mākī̍m | sam | śā̱ri̱ | keva̍ṭe |
atha̍ | ari̍ṣṭābhiḥ | ā | gā̱hi̱ |
śṛ̱ṇvanta̍m | pū̱ṣaṇa̍m | va̱yam | irya̍m | ana̍ṣṭa-vedasam |
īśā̍nam | rā̱yaḥ | ī̱ma̱he̱ |
pūṣa̍n | tava̍ | vra̱te | va̱yam | na | ri̱ṣye̱ma̱ | kadā̍ | ca̱na |
sto̱tāra̍ḥ | te̱ | i̱ha | sma̱si̱ |
pari̍ | pū̱ṣā | pa̱rastā̍t | hasta̍m | da̱dhā̱tu̱ | dakṣi̍ṇam |
puna̍ḥ | na̱ḥ | na̱ṣṭam | ā | a̱ja̱tu̱ |
ā | i̱hi̱ | vām | vi̱-mu̱ca̱ḥ | na̱pā̱t | āghṛ̍ṇe | sam | sa̱cā̱va̱hai̱ |
ra̱thīḥ | ṛ̱tasya̍ | na̱ḥ | bha̱va̱ |
ra̱thi-ta̍mam | ka̱pa̱rdina̍m | īśā̍nam | rādha̍saḥ | ma̱haḥ |
rā̱yaḥ | sakhā̍yam | ī̱ma̱he̱ |
rā̱yaḥ | dhārā̍ | a̱si̱ | ā̱ghṛ̱ṇe̱ | vaso̍ḥ | rā̱śiḥ | a̱ja̱-a̱śva̱ |
dhīva̍taḥ-dhīvataḥ | sakhā̍ |
pū̱ṣaṇa̍m | nu | a̱ja-a̍śvam | upa̍ | sto̱ṣā̱ma̱ | vā̱jina̍m |
svasu̍ḥ | yaḥ | jā̱raḥ | u̱cyate̍ |
mā̱tuḥ | di̱dhi̱ṣum | a̱bra̱va̱m | svasu̍ḥ | jā̱raḥ | śṛ̱ṇo̱tu̱ | na̱ḥ |
bhrātā̍ | indra̍sya | sakhā̍ | mama̍ |
ā | a̱jāsa̍ḥ | pū̱ṣaṇa̍m | rathe̍ | ni̱-śṛ̱mbhāḥ | te | ja̱na̱-śriya̍m |
de̱vam | va̱ha̱ntu̱ | bibhra̍taḥ |
yaḥ | e̱na̱m | ā̱-dide̍śati | ka̱ra̱mbha̱-at | iti̍ | pū̱ṣaṇa̍m |
na | tena̍ | de̱vaḥ | ā̱-diśe̍ |
u̱ta | gha̱ | saḥ | ra̱thi-ta̍maḥ | sakhyā̍ | sat-pa̍tiḥ | yu̱jā |
indra̍ḥ | vṛ̱trāṇi̍ | ji̱ghna̱te̱ |
u̱ta | a̱daḥ | pa̱ru̱ṣe | gavi̍ | sūra̍ḥ | ca̱kram | hi̱ra̱ṇyaya̍m |
ni | ai̱ra̱ya̱t | ra̱thi-ta̍maḥ |
yat | a̱dya | tvā̱ | pu̱ru̱-stu̱ta̱ | bravā̍ma | da̱sra̱ | ma̱ntu̱-ma̱ḥ |
tat | su | na̱ḥ | manma̍ | sā̱dha̱ya̱ |
i̱mam | ca̱ | na̱ḥ | go̱-eṣa̍ṇam | sā̱taye̍ | sī̱sa̱dha̱ḥ | ga̱ṇam |
ā̱rāt | pū̱ṣa̱n | a̱si̱ | śru̱taḥ |
ā | te̱ | sva̱stim | ī̱ma̱he̱ | ā̱re-a̍ghām | upa̍-vasum |
a̱dya | ca̱ | sa̱rva-tā̍taye | śvaḥ | ca̱ | sa̱rva-tā̍taye |
indrā̍ | nu | pū̱ṣaṇā̍ | va̱yam | sa̱khyāya̍ | sva̱staye̍ |
hu̱vema̍ | vāja̍-sātaye |
soma̍m | a̱nyaḥ | upa̍ | a̱sa̱da̱t | pāta̍ve | ca̱mvo̍ḥ | su̱tam |
ka̱ra̱mbham | a̱nyaḥ | i̱ccha̱ti̱ |
a̱jāḥ | a̱nyasya̍ | vahna̍yaḥ | harī̱ iti̍ | a̱nyasya̍ | sam-bhṛ̍tā |
tābhyā̍m | vṛ̱trāṇi̍ | ji̱ghna̱te̱ |
yat | indra̍ḥ | ana̍yat | rita̍ḥ | ma̱hīḥ | a̱paḥ | vṛṣa̍n-tamaḥ |
tatra̍ | pū̱ṣā | a̱bha̱va̱t | sacā̍ |
tām | pū̱ṣṇaḥ | su̱-ma̱tim | va̱yam | vṛ̱kṣasya̍ | pra | va̱yām-i̍va |
indra̍sya | ca̱ | ā | ra̱bhā̱ma̱he̱ |
ut | pū̱ṣaṇa̍m | yu̱vā̱ma̱he̱ | a̱bhīśū̍n-iva | sāra̍thiḥ |
ma̱hyai | indra̍m | sva̱staye̍ |
śu̱kram | te̱ | a̱nyat | ya̱ja̱tam | te̱ | a̱nyat | viṣu̍rūpe̱ iti̱ viṣu̍-rūpe | aha̍nī̱ iti̍ | dyauḥ-i̍va | a̱si̱ |
viśvā̍ḥ | hi | mā̱yāḥ | ava̍si | sva̱dhā̱-va̱ḥ | bha̱drā | te̱ | pū̱ṣa̱n | i̱ha | rā̱tiḥ | a̱stu̱ |
a̱ja-a̍śvaḥ | pa̱śu̱-pāḥ | vāja̍-pastyaḥ | dhi̱ya̱m-ji̱nvaḥ | bhuva̍ne | viśve̍ | arpi̍taḥ |
aṣṭrā̍m | pū̱ṣā | śi̱thi̱rām | u̱t-varī̍vṛjat | sa̱m-cakṣā̍ṇaḥ | bhuva̍nā | de̱vaḥ | ī̱ya̱te̱ |
yāḥ | te̱ | pū̱ṣa̱n | nāva̍ḥ | a̱ntariti̍ | sa̱mu̱dre | hi̱ra̱ṇyayī̍ḥ | a̱ntari̍kṣe | cara̍nti |
tābhi̍ḥ | yā̱si̱ | dū̱tyām | sūrya̍sya | kāme̍na | kṛ̱ta̱ | śrava̍ḥ | i̱cchamā̍naḥ |
pū̱ṣā | su̱-bandhu̍ḥ | di̱vaḥ | ā | pṛ̱thi̱vyāḥ | i̱ḻaḥ | pati̍ḥ | ma̱gha-vā̍ | da̱sma-va̍rcāḥ |
yam | de̱vāsa̍ḥ | ada̍duḥ | sū̱ryāyai̍ | kāme̍na | kṛ̱tam | ta̱vasa̍m | su̱-añca̍m |
pra | nu | vo̱ca̱ | su̱teṣu̍ | vā̱m | vī̱ryā̍ | yāni̍ | ca̱krathu̍ḥ |
ha̱tāsa̍ḥ | vā̱m | pi̱tara̍ḥ | de̱va-śa̍travaḥ | indrā̍gnī̱ iti̍ | jīva̍thaḥ | yu̱vam |
baṭ | i̱tthā | ma̱hi̱mā | vā̱m | indrā̍gnī̱ iti̍ | pani̍ṣṭhaḥ | ā |
sa̱mā̱naḥ | vā̱m | ja̱ni̱tā | bhrāta̍rā | yu̱vam | ya̱mau | i̱heha̍-mātarā |
o̱ki̱-vāṁsā̍ | su̱te | sacā̍ | aśvā̍ | saptī̍ i̱veti̱ saptī̍-iva | āda̍ne |
indrā̍ | nu | a̱gnī iti̍ | ava̍sā | i̱ha | va̱jriṇā̍ | va̱yam | de̱vā | ha̱vā̱ma̱he̱ |
yaḥ | i̱ndrā̱gnī̱ iti̍ | su̱teṣu̍ | vā̱m | stava̍t | teṣu̍ | ṛ̱ta̱-vṛ̱dhā̱ |
jo̱ṣa̱-vā̱kam | vada̍taḥ | pa̱jra̱-ho̱ṣi̱ṇā̱ | na | de̱vā̱ | bha̱satha̍ḥ | ca̱na |
indrā̍gnī̱ iti̍ | kaḥ | a̱sya | vā̱m | devau̍ | marta̍ḥ | ci̱ke̱ta̱ti̱ |
viṣū̍caḥ | aśvā̍n | yu̱yu̱jā̱naḥ | ī̱ya̱te̱ | eka̍ḥ | sa̱mā̱ne | ā | rathe̍ |
indrā̍gnī̱ iti̍ | a̱pāt | i̱yam | pūrvā̍ | ā | a̱gā̱t | pa̱t-vatī̍bhyaḥ |
hi̱tvī | śira̍ḥ | ji̱hvayā̍ | vāva̍dat | cara̍t | tri̱ṁśat | pa̱dā | ni | a̱kra̱mī̱t |
indrā̍gnī̱ iti̍ | ā | hi | ta̱nva̱te | nara̍ḥ | dhanvā̍ni | bā̱hvoḥ |
mā | na̱ḥ | a̱smin | ma̱hā̱-dha̱ne | parā̍ | va̱rkta̱m | go-i̍ṣṭiṣu |
indrā̍gnī̱ iti̍ | tapa̍nti | mā̱ | a̱ghāḥ | a̱ryaḥ | arā̍tayaḥ |
apa̍ | dveṣā̍ṁsi | ā | kṛ̱ta̱m | yu̱yu̱tam | sūryā̍t | adhi̍ |
indrā̍gnī̱ iti̍ | yu̱voḥ | api̍ | vasu̍ | di̱vyāni̍ | pārthi̍vā |
ā | na̱ḥ | i̱ha | pra | ya̱ccha̱ta̱m | ra̱yim | vi̱śvāyu̍-poṣasam |
indrā̍gnī̱ iti̍ | u̱ktha̱-vā̱ha̱sā̱ | stome̍bhiḥ | ha̱va̱na̱-śru̱tā̱ |
viśvā̍bhiḥ | gī̱ḥ-bhiḥ | ā | ga̱ta̱m | a̱sya | soma̍sya | pī̱taye̍ |
śnatha̍t | vṛ̱tram | u̱ta | sa̱no̱ti̱ | vāja̍m | indrā̍ | yaḥ | a̱gnī iti̍ | sahu̍rī̱ iti̍ | sa̱pa̱ryāt |
i̱ra̱jyantā̍ | va̱sa̱vya̍sya | bhūre̍ḥ | saha̍ḥ-tamā̍ | saha̍sā | vā̱ja̱-yantā̍ |
tā | yo̱dhi̱ṣṭa̱m | a̱bhi | gāḥ | i̱ndra̱ | nū̱nam | a̱paḥ | sva̍ḥ | u̱ṣasa̍ḥ | a̱gne̱ | ū̱ḻhāḥ |
diśa̍ḥ | sva̍ḥ | u̱ṣasa̍ḥ | i̱ndra̱ | ci̱trāḥ | a̱paḥ | gāḥ | a̱gne̱ | yu̱va̱se̱ | ni̱yutvā̍n |
ā | vṛ̱tra̱-ha̱nā̱ | vṛ̱tra̱ha-bhi̍ḥ | śuṣmai̍ḥ | indra̍ | yā̱tam | nama̍ḥ-bhiḥ | a̱gne̱ | a̱rvāk |
yu̱vam | rādha̍ḥ-bhiḥ | aka̍vebhiḥ | i̱ndra̱ | agne̍ | a̱sme iti̍ | bha̱va̱ta̱m | u̱t-ta̱mebhi̍ḥ |
tā | hu̱ve̱ | yayo̍ḥ | i̱dam | pa̱pne | viśva̍m | pu̱rā | kṛ̱tam |
i̱ndrā̱gnī iti̍ | na | ma̱rdha̱ta̱ḥ |
u̱grā | vi̱-gha̱ninā̍ | mṛdha̍ḥ | i̱ndrā̱gnī iti̍ | ha̱vā̱ma̱he̱ |
tā | na̱ḥ | mṛ̱ḻā̱ta̱ḥ | ī̱dṛśe̍ |
ha̱taḥ | vṛ̱trāṇi̍ | āryā̍ | ha̱taḥ | dāsā̍ni | satpa̍tī̱ iti̱ sat-pa̍tī |
ha̱taḥ | viśvā̍ḥ | apa̍ | dviṣa̍ḥ |
indrā̍gnī̱ iti̍ | yu̱vām | i̱me | a̱bhi | stomā̍ḥ | a̱nū̱ṣa̱ta̱ |
piba̍tam | śa̱m-bhu̱vā̱ | su̱tam |
yāḥ | vā̱m | santi̍ | pu̱ru̱-spṛha̍ḥ | ni̱-yuta̍ḥ | dā̱śuṣe̍ | na̱rā̱ |
indrā̍gnī̱ iti̍ | tābhi̍ḥ | ā | ga̱ta̱m |
tābhi̍ḥ | ā | ga̱ccha̱ta̱m | na̱rā̱ | upa̍ | i̱dam | sava̍nam | su̱tam |
indrā̍gnī̱ iti̍ | soma̍-pītaye |
tam | ī̱ḻi̱ṣva̱ | yaḥ | a̱rciṣā̍ | vanā̍ | viśvā̍ | pa̱ri̱-svaja̍t |
kṛ̱ṣṇā | kṛ̱ṇoti̍ | ji̱hvayā̍ |
yaḥ | i̱ddhe | ā̱-vivā̍sati | su̱mnam | indra̍sya | martya̍ḥ |
dyu̱mnāya̍ | su̱-tarā̍ḥ | a̱paḥ |
tā | na̱ḥ | vāja̍-vatīḥ | iṣa̍ḥ | ā̱śūn | pi̱pṛ̱ta̱m | arva̍taḥ |
indra̍m | a̱gnim | ca̱ | voḻha̍ve |
u̱bhā | vā̱m | i̱ndrā̱gnī̱ iti̍ | ā̱-hu̱vadhyai̍ | u̱bhā | rādha̍saḥ | sa̱ha | mā̱da̱yadhyai̍ |
u̱bhā | dā̱tārau̍ | i̱ṣām | ra̱yī̱ṇām | u̱bhā | vāja̍sya | sā̱taye̍ | hu̱ve̱ | vā̱m |
ā | na̱ḥ | gavye̍bhiḥ | aśvyai̍ḥ | va̱sa̱vyai̍ḥ | upa̍ | ga̱ccha̱ta̱m |
sakhā̍yau | de̱vau | sa̱khyāya̍ | śa̱m-bhuvā̍ | i̱ndrā̱gnī iti̍ | tā | ha̱vā̱ma̱he̱ |
indrā̍gnī̱ iti̍ | śṛ̱ṇu̱tam | hava̍m | yaja̍mānasya | su̱nva̱taḥ |
vī̱tam | ha̱vyāni̍ | ā | ga̱ta̱m | piba̍tam | so̱myam | madhu̍ |
i̱yam | a̱da̱dā̱t | ra̱bha̱sam | ṛ̱ṇa̱-cyuta̍m | diva̍ḥ-dāsam | va̱dhri̱-a̱śvāya̍ | dā̱śuṣe̍ |
yā | śaśva̍ntam | ā̱-ca̱khāda̍ | a̱va̱sam | pa̱ṇim | tā | te̱ | dā̱trāṇi̍ | ta̱vi̱ṣā | sa̱ra̱sva̱ti̱ |
i̱yam | śuṣme̍bhiḥ | bi̱sa̱khāḥ-i̍va | a̱ru̱ja̱t | sānu̍ | gi̱rī̱ṇām | ta̱vi̱ṣebhi̍ḥ | ū̱rmi-bhi̍ḥ |
pā̱rā̱va̱ta̱-ghnīm | ava̍se | su̱vṛ̱kti-bhi̍ḥ | sara̍svatīm | ā | vi̱vā̱se̱ma̱ | dhī̱ti-bhi̍ḥ |
sara̍svati | de̱va̱-nida̍ḥ | ni | ba̱rha̱ya̱ | pra̱-jām | viśva̍sya | bṛsa̍yasya | mā̱yina̍ḥ |
u̱ta | kṣi̱ti-bhya̍ḥ | a̱vanī̍ḥ | a̱vi̱nda̱ḥ | vi̱ṣam | e̱bhya̱ḥ | a̱sra̱va̱ḥ | vā̱ji̱nī̱-va̱ti̱ |
pra | na̱ḥ | de̱vī | sara̍svatī | vāje̍bhiḥ | vā̱jinī̍-vatī |
dhī̱nām | a̱vi̱trī | a̱va̱tu̱ |
yaḥ | tvā̱ | de̱vi̱ | sa̱ra̱sva̱ti̱ | u̱pa̱-brū̱te | dhane̍ | hi̱te |
indra̍m | na | vṛ̱tra̱-tūrye̍ |
tvam | de̱vi̱ | sa̱ra̱sva̱ti̱ | ava̍ | vāje̍ṣu | vā̱ji̱ni̱ |
rada̍ | pū̱ṣā-i̍va | na̱ḥ | sa̱nim |
u̱ta | syā | na̱ḥ | sara̍svatī | gho̱rā | hira̍ṇya-vartaniḥ |
vṛ̱tra̱-ghnī | va̱ṣṭi̱ | su̱-stu̱tim |
yasyā̍ḥ | a̱na̱ntaḥ | ahru̍taḥ | tve̱ṣaḥ | ca̱ri̱ṣṇuḥ | a̱rṇa̱vaḥ |
ama̍ḥ | cara̍ti | roru̍vat |
sā | na̱ḥ | viśvā̍ḥ | ati̍ | dviṣa̍ḥ | svasṝ̍ḥ | a̱nyāḥ | ṛ̱ta-va̍rī |
ata̍n | ahā̍-iva | sūrya̍ḥ |
u̱ta | na̱ḥ | pri̱yā | pri̱yāsu̍ | sa̱pta-sva̍sā | su-ju̍ṣṭā |
sara̍svatī | stomyā̍ | bhū̱t |
ā̱-pa̱pruṣī̍ | pārthi̍vāni | u̱ru | raja̍ḥ | a̱ntari̍kṣam |
sara̍svatī | ni̱daḥ | pā̱tu̱ |
tri̱-sa̱dhasthā̍ | sa̱pta-dhā̍tuḥ | pañca̍ | jā̱tā | va̱rdhaya̍ntī |
vāje̍-vāje | havyā̍ | bhū̱t |
pra | yā | ma̱hi̱mnā | ma̱hinā̍ | ā̱su̱ | ceki̍te | dyu̱mnebhi̍ḥ | a̱nyāḥ | a̱pasā̍m | a̱paḥ-ta̍mā |
ratha̍ḥ-iva | bṛ̱ha̱tī | vi̱-bhvane̍ | kṛ̱tā | u̱pa̱-stutyā̍ | ci̱ki̱tuṣā̍ | sara̍svatī |
sara̍svati | a̱bhi | na̱ḥ | ne̱ṣi̱ | vasya̍ḥ | mā | apa̍ | spha̱rī̱ḥ | paya̍sā | mā | na̱ḥ | ā | dha̱k |
ju̱ṣasva̍ | na̱ḥ | sa̱khyā | ve̱śyā̍ | ca̱ | mā | tvat | kṣetrā̍ṇi | ara̍ṇāni | ga̱nma̱ |
stu̱ṣe | narā̍ | di̱vaḥ | a̱sya | pra̱-santā̍ | a̱śvinā̍ | hu̱ve̱ | jara̍māṇaḥ | a̱rkaiḥ |
yā | sa̱dyaḥ | u̱srā | vi̱-uṣi̍ | jmaḥ | antā̍n | yuyū̍ṣataḥ | pari̍ | u̱ru | varā̍ṁsi |
tā | ya̱jñam | ā | śuci̍-bhiḥ | ca̱kra̱mā̱ṇā | ratha̍sya | bhā̱num | ru̱ru̱cu̱ḥ | raja̍ḥ-bhiḥ |
pu̱ru | varā̍ṁsi | ami̍tā | mimā̍nā | a̱paḥ | dhanvā̍ni | ati̍ | yā̱tha̱ḥ | ajrā̍n |
tā | ha̱ | tyat | va̱rtiḥ | yat | ara̍dhram | u̱grā̱ | i̱tthā | dhiya̍ḥ | ū̱ha̱thu̱ḥ | śaśva̍t | aśvai̍ḥ |
mana̍ḥ-javebhiḥ | i̱ṣi̱raiḥ | śa̱yadhyai̍ | pari̍ | vyathi̍ḥ | dā̱śuṣa̍ḥ | martya̍sya |
tā | navya̍saḥ | jara̍māṇasya | manma̍ | upa̍ | bhū̱ṣa̱ta̱ḥ | yu̱yu̱jā̱nasa̍ptī̱ iti̍ yu̱yu̱jā̱na-sa̍ptī |
śubha̍m | pṛkṣa̍m | iṣa̍m | ūrja̍m | vaha̍ntā | hotā̍ | ya̱kṣa̱t | pra̱tnaḥ | a̱dhruk | yuvā̍nā |
tā | va̱lgū iti̍ | da̱srā | pu̱ru̱śāka̍-tamā | pra̱tnā | navya̍sā | vaca̍sā | ā | vi̱vā̱se̱ |
yā | śaṁsa̍te | stu̱va̱te | śam-bha̍viṣṭhā | ba̱bhū̱vatu̍ḥ | gṛ̱ṇa̱te | ci̱trarā̍tī̱ iti̍ ci̱tra-rā̍tī |
tā | bhu̱jyum | vi-bhi̍ḥ | a̱t-bhyaḥ | sa̱mu̱drāt | tugra̍sya | sū̱num | ū̱ha̱thu̱ḥ | raja̍ḥ-bhiḥ |
a̱re̱ṇu-bhi̍ḥ | yoja̍nebhiḥ | bhu̱jantā̍ | pa̱ta̱tri-bhi̍ḥ | arṇa̍saḥ | niḥ | u̱pa-sthā̍t |
vi | ja̱yuṣā̍ | ra̱thyā̱ | yā̱ta̱m | adri̍m | śru̱tam | hava̍m | vṛ̱ṣa̱ṇā̱ | va̱dhri̱-ma̱tyāḥ |
da̱śa̱syantā̍ | śa̱yave̍ | pi̱pya̱thu̱ḥ | gām | iti̍ | cya̱vā̱nā̱ | su̱-ma̱tim | bhu̱ra̱ṇyū̱ iti̍ |
yat | ro̱da̱sī̱ iti̍ | pra̱-diva̍ḥ | asti̍ | bhūma̍ | heḻa̍ḥ | de̱vānā̍m | u̱ta | ma̱rtya̱-trā |
tat | ā̱di̱tyā̱ḥ | va̱sa̱va̱ḥ | ru̱dri̱yā̱sa̱ḥ | ra̱kṣa̱ḥ-yuje̍ | tapu̍ḥ | a̱gham | da̱dhā̱ta̱ |
yaḥ | ī̱m | rājā̍nau | ṛ̱tu̱-thā | vi̱-dadha̍t | raja̍saḥ | mi̱traḥ | varu̍ṇaḥ | cike̍tat |
ga̱mbhī̱rāya̍ | rakṣa̍se | he̱tim | a̱sya̱ | droghā̍ya | ci̱t | vaca̍se | āna̍vāya |
anta̍raiḥ | ca̱kraiḥ | tana̍yāya | va̱rtiḥ | dyu̱-matā̍ | ā | yā̱ta̱m | nṛ̱-vatā̍ | rathe̍na |
sanu̍tyena | tyaja̍sā | martya̍sya | va̱nu̱ṣya̱tām | api̍ | śī̱rṣā | va̱vṛ̱kta̱m |
ā | pa̱ra̱mābhi̍ḥ | u̱ta | ma̱dhya̱mābhi̍ḥ | ni̱yut-bhi̍ḥ | yā̱ta̱m | a̱va̱mābhi̍ḥ | a̱rvāk |
dṛ̱ḻhasya̍ | ci̱t | go-ma̍taḥ | vi | vra̱jasya̍ | dura̍ḥ | va̱rta̱m | gṛ̱ṇa̱te | ci̱tra̱rā̱tī̱ iti̍ citra-rātī |
kva̍ | tyā | va̱lgū iti̍ | pu̱ru̱-hū̱tā | a̱dya | dū̱taḥ | na | stoma̍ḥ | a̱vi̱da̱t | nama̍svān |
ā | yaḥ | a̱rvāk | nāsa̍tyā | va̱varta̍ | preṣṭhā̍ | hi | asa̍thaḥ | a̱sya̱ | manma̍n |
ara̍m | me̱ | ga̱nta̱m | hava̍nāya | a̱smai | gṛ̱ṇā̱nā | yathā̍ | pibā̍thaḥ | andha̍ḥ |
pari̍ | ha̱ | tyat | va̱rtiḥ | yā̱tha̱ḥ | ri̱ṣaḥ | na | yat | para̍ḥ | na | anta̍raḥ | tu̱tu̱ryāt |
akā̍ri | vā̱m | andha̍saḥ | varī̍man | astā̍ri | ba̱rhiḥ | su̱pra̱-a̱ya̱nata̍mam |
u̱ttā̱na-ha̍staḥ | yu̱va̱yuḥ | va̱va̱nda̱ | ā | vā̱m | nakṣa̍ntaḥ | adra̍yaḥ | ā̱ñja̱n |
ū̱rdhvaḥ | vā̱m | a̱gniḥ | a̱dhva̱reṣu̍ | a̱sthā̱t | pra | rā̱tiḥ | e̱ti̱ | jū̱rṇinī̍ | ghṛ̱tācī̍ |
pra | hotā̍ | gū̱rta-ma̍nāḥ | u̱rā̱ṇaḥ | ayu̍kta | yaḥ | nāsa̍tyā | havī̍man |
adhi̍ | śri̱ye | du̱hi̱tā | sūrya̍sya | ratha̍m | ta̱sthau̱ | pu̱ru̱-bhu̱jā̱ | śa̱ta-ū̍tim |
pra | mā̱yābhi̍ḥ | mā̱yi̱nā̱ | bhū̱ta̱m | atra̍ | narā̍ | nṛ̱tū̱ iti̍ | jani̍man | ya̱jñiyā̍nām |
yu̱vam | śrī̱bhiḥ | da̱rśa̱tābhi̍ḥ | ā̱bhiḥ | śu̱bhe | pu̱ṣṭim | ū̱ha̱thu̱ḥ | sū̱ryāyā̍ḥ |
pra | vā̱m | vaya̍ḥ | vapu̍ṣe | anu̍ | pa̱pta̱n | nakṣa̍t | vāṇī̍ | su-stu̍tā | dhi̱ṣṇyā̱ | vā̱m |
ā | vā̱m | vaya̍ḥ | aśvā̍saḥ | vahi̍ṣṭhāḥ | a̱bhi | praya̍ḥ | nā̱sa̱tyā̱ | va̱ha̱ntu̱ |
pra | vā̱m | ratha̍ḥ | mana̍ḥ-javāḥ | a̱sa̱rji̱ | i̱ṣaḥ | pṛ̱kṣaḥ | i̱ṣidha̍ḥ | anu̍ | pū̱rvīḥ |
pu̱ru | hi | vā̱m | pu̱ru̱-bhu̱jā̱ | de̱ṣṇam | dhe̱num | na̱ḥ | iṣa̍m | pi̱nva̱ta̱m | asa̍krām |
stuta̍ḥ | ca̱ | vā̱m | mā̱dhvī̱ iti̍ | su̱-stu̱tiḥ | ca̱ | rasā̍ḥ | ca̱ | ye | vā̱m | anu̍ | rā̱tim | agma̍n |
u̱ta | me̱ | ṛ̱jre iti̍ | pura̍yasya | ra̱ghvī iti̍ | su̱-mī̱ḻhe | śa̱tam | pe̱ru̱ke | ca̱ | pa̱kvā |
śā̱ṇḍaḥ | dā̱t | hi̱ra̱ṇina̍ḥ | smat-di̍ṣṭīn | daśa̍ | va̱śāsa̍ḥ | a̱bhi̱-sāca̍ḥ | ṛ̱ṣvān |
sam | vā̱m | śa̱tā | nā̱sa̱tyā̱ | sa̱hasrā̍ | aśvā̍nām | pu̱ru̱-panthā̍ḥ | gi̱re | dā̱t |
bha̱rat-vā̍jāya | vī̱ra̱ | nu | gi̱re | dā̱t | ha̱tā | rakṣā̍ṁsi | pu̱ru̱-da̱ṁsa̱sā̱ | syu̱riti̍ syuḥ |
ā | vā̱m | su̱mne | vari̍man | sū̱ri-bhi̍ḥ | syā̱m |
ut | ū̱m̐ iti̍ | śri̱ye | u̱ṣasa̍ḥ | roca̍mānāḥ | asthu̍ḥ | a̱pām | na | ū̱rmaya̍ḥ | ruśa̍ntaḥ |
kṛ̱ṇoti̍ | viśvā̍ | su̱-pathā̍ | su̱-gāni̍ | abhū̍t | ū̱m̐ iti̍ | vasvī̍ | dakṣi̍ṇā | ma̱ghonī̍ |
bha̱drā | da̱dṛ̱kṣe̱ | u̱rvi̱yā | vi | bhā̱si̱ | ut | te̱ | śo̱ciḥ | bhā̱nava̍ḥ | dyām | a̱pa̱pta̱n |
ā̱viḥ | vakṣa̍ḥ | kṛ̱ṇu̱ṣe̱ | śu̱mbhamā̍nā | uṣa̍ḥ | de̱vi̱ | roca̍mānā | maha̍ḥ-bhiḥ |
vaha̍nti | sī̱m | a̱ru̱ṇāsa̍ḥ | ruśa̍ntaḥ | gāva̍ḥ | su̱-bhagā̍m | u̱rvi̱yā | pra̱thā̱nām |
apa̍ | ī̱ja̱te̱ | śūra̍ḥ | astā̍-iva | śatrū̍n | bādha̍te | tama̍ḥ | a̱ji̱raḥ | na | voḻhā̍ |
su̱-gā | u̱ta | te̱ | su̱-pathā̍ | parva̍teṣu | a̱vā̱te | a̱paḥ | ta̱ra̱si̱ | sva̱bhā̱no̱ iti̍ sva-bhāno |
sā | na̱ḥ | ā | va̱ha̱ | pṛ̱thu̱-yā̱ma̱n | ṛ̱ṣve̱ | ra̱yim | di̱va̱ḥ | du̱hi̱ta̱ḥ | i̱ṣa̱yadhyai̍ |
sā | ā | va̱ha̱ | yā | u̱kṣa-bhi̍ḥ | avā̍tā | uṣa̍ḥ | vara̍m | vaha̍si | joṣa̍m | anu̍ |
tvam | di̱va̱ḥ | du̱hi̱ta̱ḥ | yā | ha̱ | de̱vī | pū̱rva-hū̍tau | ma̱ṁhanā̍ | da̱rśa̱tā | bhū̱ḥ |
ut | te̱ | vaya̍ḥ | ci̱t | va̱sa̱teḥ | a̱pa̱pta̱n | nara̍ḥ | ca̱ | ye | pi̱tu̱-bhāja̍ḥ | vi-u̍ṣṭau |
a̱mā | sa̱te | va̱ha̱si̱ | bhūri̍ | vā̱mam | uṣa̍ḥ | de̱vi̱ | dā̱śuṣe̍ | martyā̍ya |
e̱ṣā | syā | na̱ḥ | du̱hi̱tā | di̱va̱ḥ-jāḥ | kṣi̱tīḥ | u̱cchantī̍ | mānu̍ṣīḥ | a̱jī̱ga̱riti̍ |
yā | bhā̱nunā̍ | ruśa̍tā | rā̱myāsu̍ | ajñā̍yi | ti̱raḥ | tama̍saḥ | ci̱t | a̱ktūn |
vi | tat | ya̱yu̱ḥ | a̱ru̱ṇa̱yuk-bhi̍ḥ | aśvai̍ḥ | ci̱tram | bhā̱nti̱ | u̱ṣasa̍ḥ | ca̱ndra-ra̍thāḥ |
agra̍m | ya̱jñasya̍ | bṛ̱ha̱taḥ | naya̍ntīḥ | vi | tāḥ | bā̱dha̱nte̱ | tama̍ḥ | ūrmyā̍yāḥ |
śrava̍ḥ | vāja̍m | iṣa̍m | ūrja̍m | vaha̍ntīḥ | ni | dā̱śuṣe̍ | u̱ṣa̱sa̱ḥ | martyā̍ya |
ma̱ghonī̍ḥ | vī̱ra-va̍t | patya̍mānāḥ | ava̍ḥ | dhā̱ta̱ | vi̱dha̱te | ratna̍m | a̱dya |
i̱dā | hi | va̱ḥ | vi̱dha̱te | ratna̍m | asti̍ | i̱dā | vī̱rāya̍ | dā̱śuṣe̍ | u̱ṣa̱sa̱ḥ |
i̱dā | viprā̍ya | jara̍te | yat | u̱kthā | ni | sma̱ | mā-va̍te | va̱ha̱tha̱ | pu̱rā | ci̱t |
i̱dā | hi | te̱ | u̱ṣa̱ḥ | a̱dri̱sā̱no̱ itya̍dri-sāno | go̱trā | gavā̍m | aṅgi̍rasaḥ | gṛ̱ṇanti̍ |
vi | a̱rkeṇa̍ | bi̱bhi̱du̱ḥ | brahma̍ṇā | ca̱ | sa̱tyā | nṛ̱ṇām | a̱bha̱va̱t | de̱va-hū̍tiḥ |
u̱ccha | di̱va̱ḥ | du̱hi̱ta̱riti̍ | pra̱tna̱-vat | na̱ḥ | bha̱ra̱dvā̱ja̱-vat | vi̱dha̱te | ma̱gho̱ni̱ |
su̱-vīra̍m | ra̱yim | gṛ̱ṇa̱te | ri̱rī̱hi̱ | u̱ru̱-gā̱yam | adhi̍ | dhe̱hi̱ | śrava̍ḥ | na̱ḥ |
vapu̍ḥ | nu | tat | ci̱ki̱tuṣe̍ | ci̱t | a̱stu̱ | sa̱mā̱nam | nāma̍ | dhe̱nu | patya̍mānam |
marte̍ṣu | a̱nyat | do̱hase̍ | pī̱pāya̍ | sa̱kṛt | śu̱kram | du̱du̱he̱ | pṛśni̍ḥ | ūdha̍ḥ |
ye | a̱gnaya̍ḥ | na | śośu̍can | i̱dhā̱nāḥ | dviḥ | yat | triḥ | ma̱ruta̍ḥ | va̱vṛ̱dhanta̍ |
a̱re̱ṇava̍ḥ | hi̱ra̱ṇyayā̍saḥ | e̱ṣā̱m | sā̱kam | nṛ̱mṇaiḥ | pauṁsye̍bhiḥ | ca̱ | bhū̱va̱n |
ru̱drasya̍ | ye | mī̱ḻhuṣa̍ḥ | santi̍ | pu̱trāḥ | yān | co̱ iti̍ | nu | dādhṛ̍viḥ | bhara̍dhyai |
vi̱de | hi | mā̱tā | ma̱haḥ | ma̱hī | sā | sā | it | pṛśni̍ḥ | su̱-bhve̍ | garbha̍m | ā | a̱dhā̱t |
na | ye | īṣa̍nte | ja̱nuṣa̍ḥ | ayā̍ | nu | a̱ntariti̍ | santa̍ḥ | a̱va̱dyāni̍ | pu̱nā̱nāḥ |
niḥ | yat | du̱hre | śuca̍yaḥ | anu̍ | joṣa̍m | anu̍ | śri̱yā | ta̱nva̍m | u̱kṣamā̍ṇāḥ |
ma̱kṣu | na | yeṣu̍ | do̱hase̍ | ci̱t | a̱yāḥ | ā | nāma̍ | dhṛ̱ṣṇu | māru̍tam | dadhā̍nāḥ |
na | ye | stau̱nāḥ | a̱yāsa̍ḥ | ma̱hnā | nu | ci̱t | su̱-dānu̍ḥ | ava̍ | yā̱sa̱t | u̱grān |
te | it | u̱grāḥ | śava̍sā | dhṛ̱ṣṇu-se̍nāḥ | u̱bhe iti̍ | yu̱ja̱nta̱ | roda̍sī̱ iti̍ | su̱meke̱ iti̍ su̱-meke̍ |
adha̍ | sma̱ | e̱ṣu̱ | ro̱da̱sī | sva-śo̍ciḥ | ā | ama̍vat-su | ta̱sthau̱ | na | roka̍ḥ |
a̱ne̱naḥ | va̱ḥ | ma̱ru̱ta̱ḥ | yāma̍ḥ | a̱stu̱ | a̱na̱śvaḥ | ci̱t | yam | aja̍ti | ara̍thīḥ |
a̱na̱va̱saḥ | a̱na̱bhī̱śuḥ | ra̱ja̱ḥ-tūḥ | vi | roda̍sī̱ iti̍ | pa̱thyā̍ḥ | yā̱ti̱ | sādha̍n |
na | a̱sya̱ | va̱rtā | na | ta̱ru̱tā | nu | a̱sti̱ | maru̍taḥ | yam | ava̍tha | vāja̍-sātau |
to̱ke | vā̱ | goṣu̍ | tana̍ye | yam | a̱p-su | saḥ | vra̱jam | dartā̍ | pārye̍ | adha̍ | dyoḥ |
pra | ci̱tram | a̱rkam | gṛ̱ṇa̱te | tu̱rāya̍ | māru̍tāya | sva-ta̍vase | bha̱ra̱dhva̱m |
ye | sahā̍ṁsi | saha̍sā | saha̍nte | reja̍te | a̱gne̱ | pṛ̱thi̱vī | ma̱khebhya̍ḥ |
tviṣi̍-mantaḥ | a̱dhva̱rasya̍-iva | di̱dyut | tṛ̱ṣu̱-cyava̍saḥ | ju̱hva̍ḥ | na | a̱gneḥ |
a̱rcatra̍yaḥ | dhuna̍yaḥ | na | vī̱rāḥ | bhrāja̍t-janmānaḥ | ma̱ruta̍ḥ | adhṛ̍ṣṭāḥ |
tam | vṛ̱dhanta̍m | māru̍tam | bhrāja̍t-ṛṣṭim | ru̱drasya̍ | sū̱num | ha̱vasā̍ | ā | vi̱vā̱se̱ |
di̱vaḥ | śardhā̍ya | śuca̍yaḥ | ma̱nī̱ṣāḥ | gi̱raya̍ḥ | na | āpa̍ḥ | u̱grāḥ | a̱spṛ̱dhra̱n |
viśve̍ṣām | va̱ḥ | sa̱tām | jyeṣṭha̍-tamā | gī̱ḥ-bhiḥ | mi̱trāvaru̍ṇā | va̱vṛ̱dhadhyai̍ |
sam | yā | ra̱śmā-i̍va | ya̱matu̍ḥ | yami̍ṣṭhā | dvā | janā̍n | asa̍mā | bā̱hu-bhi̍ḥ | svaiḥ |
i̱yam | mat | vā̱m | pra | stṛ̱ṇī̱te̱ | ma̱nī̱ṣā | upa̍ | pri̱yā | nama̍sā | ba̱rhiḥ | accha̍ |
ya̱ntam | na̱ḥ | mi̱trā̱va̱ru̱ṇau̱ | adhṛ̍ṣṭam | cha̱rdiḥ | yat | vā̱m | va̱rū̱thya̍m | su̱dā̱nū̱ iti̍ su-dānū |
ā | yā̱ta̱m | mi̱trā̱va̱ru̱ṇā̱ | su̱-śa̱sti | upa̍ | pri̱yā | nama̍sā | hū̱yamā̍nā |
sam | yau | a̱pna̱ḥ-sthaḥ | a̱pasā̍-iva | janā̍n | śru̱dhi̱-ya̱taḥ | ci̱t | ya̱ta̱tha̱ḥ | ma̱hi̱-tvā |
aśvā̍ | na | yā | vā̱jinā̍ | pū̱taba̍ndhū̱ iti̍ pū̱ta-ba̍ndhū | ṛ̱tā | yat | garbha̍m | adi̍tiḥ | bhara̍dhyai |
pra | yā | mahi̍ | ma̱hāntā̍ | jāya̍mānā | gho̱rā | martā̍ya | ri̱pave̍ | ni | dī̱dha̱riti̍ dīdhaḥ |
viśve̍ | yat | vā̱m | ma̱ṁhanā̍ | manda̍mānāḥ | kṣa̱tram | de̱vāsa̍ḥ | ada̍dhuḥ | sa̱-joṣā̍ḥ |
pari̍ | yat | bhū̱thaḥ | roda̍sī̱ iti̍ | ci̱t | u̱rvī iti̍ | santi̍ | spaśa̍ḥ | ada̍bdhāsaḥ | amū̍rāḥ |
tā | hi | kṣa̱tram | dhā̱raye̍the̱ iti̍ | anu̍ | dyūn | dṛ̱ṁhethe̱ iti̍ | sānu̍m | u̱pa̱māt-i̍va | dyoḥ |
dṛ̱ḻhaḥ | nakṣa̍traḥ | u̱ta | vi̱śva-de̍vaḥ | bhūmi̍m | ā | a̱tā̱n | dyām | dhā̱sinā̍ | ā̱yoḥ |
tā | vi̱gram | dhai̱the̱ iti̍ | ja̱ṭhara̍m | pṛ̱ṇadhyai̍ | ā | yat | sadma̍ | sa-bhṛ̍tayaḥ | pṛ̱ṇanti̍ |
na | mṛ̱ṣya̱nte̱ | yu̱va̱taya̍ḥ | avā̍tāḥ | vi | yat | paya̍ḥ | vi̱śva̱-ji̱nvā̱ | bhara̍nte |
tā | ji̱hvayā̍ | sada̍m | ā | i̱dam | su̱-me̱dhāḥ | ā | yat | vā̱m | sa̱tyaḥ | a̱ra̱tiḥ | ṛ̱te | bhūt |
tat | vā̱m | ma̱hi̱-tvam | ghṛ̱ta̱-a̱nnau̱ | a̱stu̱ | yu̱vam | dā̱śuṣe̍ | vi | ca̱yi̱ṣṭa̱m | aṁha̍ḥ |
pra | yat | vā̱m | mi̱trā̱va̱ru̱ṇā̱ | spū̱rdhan | pri̱yā | dhāma̍ | yu̱va-dhi̍tā | mi̱nanti̍ |
na | ye | de̱vāsa̍ḥ | oha̍sā | na | martā̍ḥ | aya̍jña-sācaḥ | apya̍ḥ | na | pu̱trāḥ |
vi | yat | vāca̍m | kī̱stāsa̍ḥ | bhara̍nte | śaṁsa̍nti | ke | ci̱t | ni̱-vida̍ḥ | ma̱nā̱nāḥ |
āt | vā̱m | bra̱vā̱ma̱ | sa̱tyāni̍ | u̱kthā | naki̍ḥ | de̱vebhi̍ḥ | ya̱ta̱tha̱ḥ | ma̱hi̱-tvā |
a̱voḥ | i̱tthā | vā̱m | cha̱rdiṣa̍ḥ | a̱bhiṣṭau̍ | yu̱voḥ | mi̱trā̱va̱ru̱ṇau | askṛ̍dhoyu |
anu̍ | yat | gāva̍ḥ | sphu̱rān | ṛ̱ji̱pyam | dhṛ̱ṣṇum | yat | raṇe̍ | vṛṣa̍ṇam | yu̱naja̍n |
śru̱ṣṭī | vā̱m | ya̱jñaḥ | ut-ya̍taḥ | sa̱-joṣā̍ḥ | ma̱nu̱ṣvat | vṛ̱kta-ba̍rhiṣaḥ | yaja̍dhyai |
ā | yaḥ | indrā̱varu̍ṇau | i̱ṣe | a̱dya | ma̱he | su̱mnāya̍ | ma̱he | ā̱-va̱varta̍t |
tā | hi | śreṣṭhā̍ | de̱va-tā̍tā | tu̱jā | śūrā̍ṇām | śavi̍ṣṭhā | tā | hi | bhū̱tam |
ma̱ghonā̍m | maṁhi̍ṣṭhā | tu̱vi̱-śuṣmā̍ | ṛ̱tena̍ | vṛ̱tra̱-turā̍ | sarva̍-senā |
tā | gṛ̱ṇī̱hi̱ | na̱ma̱sye̍bhiḥ | śū̱ṣaiḥ | su̱mnebhi̍ḥ | indrā̱varu̍ṇā | ca̱kā̱nā |
vajre̍ṇa | a̱nyaḥ | śava̍sā | hanti̍ | vṛ̱tram | sisa̍kti | a̱nyaḥ | vṛ̱jane̍ṣu | vipra̍ḥ |
gnāḥ | ca̱ | yat | nara̍ḥ | ca̱ | va̱vṛ̱dhanta̍ | viśve̍ | de̱vāsa̍ḥ | na̱rām | sva-gū̍rtāḥ |
pra | e̱bhya̱ḥ | i̱ndrā̱va̱ru̱ṇā̱ | ma̱hi̱-tvā | dyauḥ | ca̱ | pṛ̱thi̱vi̱ | bhū̱ta̱m | u̱rvī iti̍ |
saḥ | it | su̱-dānu̍ḥ | sva-vā̍n | ṛ̱ta-vā̍ | indrā̍ | yaḥ | vā̱m | va̱ru̱ṇā̱ | dāśa̍ti | tman |
i̱ṣā | saḥ | dvi̱ṣaḥ | ta̱re̱t | dāsvā̍n | vaṁsa̍t | ra̱yim | ra̱yi̱-vata̍ḥ | ca̱ | janā̍n |
yam | yu̱vam | dā̱śu-a̍dhvarāya | de̱vā̱ | ra̱yim | dha̱tthaḥ | vasu̍-mantam | pu̱ru̱-kṣum |
a̱sme iti̍ | saḥ | i̱ndrā̱va̱ruṇau̱ | api̍ | syā̱t | pra | yaḥ | bha̱nakti̍ | va̱nuṣā̍m | aśa̍stīḥ |
u̱ta | na̱ḥ | su̱-trā̱traḥ | de̱va-go̍pāḥ | sū̱ri-bhya̍ḥ | i̱ndrā̱va̱ru̱ṇā̱ | ra̱yiḥ | syā̱t |
yeṣā̍m | śuṣma̍ḥ | pṛta̍nāsu | sa̱hvān | pra | sa̱dyaḥ | dyu̱mnā | ti̱rate̍ | tatu̍riḥ |
nu | na̱ḥ | i̱ndrā̱va̱ru̱ṇā̱ | gṛ̱ṇā̱nā | pṛ̱ṅktam | ra̱yim | sau̱śra̱va̱sāya̍ | de̱vā̱ |
i̱tthā | gṛ̱ṇanta̍ḥ | ma̱hina̍sya | śardha̍ḥ | a̱paḥ | na | nā̱vā | du̱ḥ-i̱tā | ta̱re̱ma̱ |
pra | sa̱m-rāje̍ | bṛ̱ha̱te | manma̍ | nu | pri̱yam | arca̍ | de̱vāya̍ | varu̍ṇāya | sa̱-pratha̍ḥ |
a̱yam | yaḥ | u̱rvī iti̍ | ma̱hi̱nā | mahi̍-vrataḥ | kratvā̍ | vi̱-bhāti̍ | a̱jara̍ḥ | na | śo̱ciṣā̍ |
indrā̍varuṇā | su̱ta̱-pau̱ | i̱mam | su̱tam | soma̍m | pi̱ba̱ta̱m | madya̍m | dhṛ̱ta̱-vra̱tā̱ |
yu̱voḥ | ratha̍ḥ | a̱dhva̱ram | de̱va-vī̍taye | prati̍ | svasa̍ram | upa̍ | yā̱ti̱ | pī̱taye̍ |
indrā̍varuṇā | madhu̍mat-tamasya | vṛṣṇa̍ḥ | soma̍sya | vṛ̱ṣa̱ṇā̱ | ā | vṛ̱ṣe̱thā̱m |
i̱dam | vā̱m | andha̍ḥ | pari̍-siktam | a̱sme iti̍ | ā̱-sadya̍ | a̱smin | ba̱rhiṣi̍ | mā̱da̱ye̱thā̱m |
sam | vā̱m | karma̍ṇā | sam | i̱ṣā | hi̱no̱mi̱ | indrā̍viṣṇū̱ iti̍ | apa̍saḥ | pā̱re | a̱sya |
ju̱ṣethā̍m | ya̱jñam | dravi̍ṇam | ca̱ | dha̱tta̱m | ari̍ṣṭaiḥ | na̱ḥ | pa̱thi-bhi̍ḥ | pā̱raya̍ntā |
yā | viśvā̍sām | ja̱ni̱tārā̍ | ma̱tī̱nām | indrā̱viṣṇū̱ iti̍ | ka̱laśā̍ | so̱ma̱-dhānā̍ |
pra | vā̱m | gira̍ḥ | śa̱syamā̍nāḥ | a̱va̱ntu̱ | pra | stomā̍saḥ | gī̱yamā̍nāsaḥ | a̱rkaiḥ |
indrā̍viṣṇū̱ iti̍ | ma̱da̱pa̱tī̱ iti̍ mada-patī | ma̱dā̱nā̱m | ā | soma̍m | yā̱ta̱m | dravi̍ṇo̱ iti̍ | dadhā̍nā |
sam | vā̱m | a̱ñja̱ntu̱ | a̱ktu-bhi̍ḥ | ma̱tī̱nām | sam | stomā̍saḥ | śa̱syamā̍nāsaḥ | u̱kthaiḥ |
ā | vā̱m | aśvā̍saḥ | a̱bhi̱mā̱ti̱-saha̍ḥ | indrā̍viṣṇū̱ iti̍ | sa̱dha̱-māda̍ḥ | va̱ha̱ntu̱ |
ju̱ṣethā̍m | viśvā̍ | hava̍nā | ma̱tī̱nām | upa̍ | brahmā̍ṇi | śṛ̱ṇu̱ta̱m | gira̍ḥ | me̱ |
indrā̍viṣṇū̱ iti̍ | tat | pa̱na̱yāyya̍m | vā̱m | soma̍sya | made̍ | u̱ru | ca̱kra̱mā̱the̱ iti̍ |
akṛ̍ṇutam | a̱ntari̍kṣam | varī̍yaḥ | apra̍thatam | jī̱vase̍ | na̱ḥ | rajā̍ṁsi |
indrā̍viṣṇū̱ iti̍ | ha̱viṣā̍ | va̱vṛ̱dhā̱nā | agra̍-advānā | nama̍sā | rā̱ta̱-ha̱vyā̱ |
ghṛtā̍sutī̱ iti̱ ghṛta̍-āsutī | dravi̍ṇam | dha̱tta̱m | a̱sme iti̍ | sa̱mu̱draḥ | stha̱ḥ | ka̱laśa̍ḥ | so̱ma̱-dhāna̍ḥ |
indrā̍viṣṇū̱ iti̍ | piba̍tam | madhva̍ḥ | a̱sya | soma̍sya | da̱srā̱ | ja̱ṭhara̍m | pṛ̱ṇe̱thā̱m |
ā | vā̱m | andhā̍ṁsi | ma̱di̱rāṇi̍ | a̱gma̱n | upa̍ | brahmā̍ṇi | śṛ̱ṇu̱ta̱m | hava̍m | me̱ |
u̱bhā | ji̱gya̱thu̱ḥ | na | parā̍ | ja̱ye̱the̱ iti̍ | na | parā̍ | ji̱gye̱ | ka̱ta̱raḥ | ca̱na | e̱no̱ḥ |
indra̍ḥ | ca̱ | vi̱ṣṇo̱ iti̍ | yat | apa̍spṛdhethām | tre̱dhā | sa̱hasra̍m | vi | tat | ai̱ra̱ye̱thā̱m |
ghṛ̱tava̍tī̱ iti̍ ghṛ̱ta-va̍tī | bhuva̍nānām | a̱bhi̱-śriyā̍ | u̱rvī iti̍ | pṛ̱thvī iti̍ | ma̱dhu̱dughe̱ iti̍ ma̱dhu̱-dughe̍ | su̱-peśa̍sā |
dyāvā̍pṛthi̱vī iti̍ | varu̍ṇasya | dharma̍ṇā | viska̍bhite̱ iti̱ vi-ska̍bhite | a̱jare̱ iti̍ | bhūri̍-retasā |
asa̍ścantī̱ iti̍ | bhūri̍dhāre̱ iti̱ bhūri̍-dhāre | paya̍svatī̱ iti̍ | ghṛ̱tam | du̱hā̱te̱ iti̍ | su̱-kṛte̍ | śuci̍vrate̱ iti̱ śuci̍-vrate |
rāja̍ntī̱ iti̍ | a̱sya | bhuva̍nasya | ro̱da̱sī̱ iti̍ | a̱sme iti̍ | reta̍ḥ | si̱ñca̱ta̱m | yat | manu̍ḥ-hitam |
yaḥ | vā̱m | ṛ̱jave̍ | krama̍ṇāya | ro̱da̱sī̱ iti̍ | marta̍ḥ | da̱dāśa̍ | dhi̱ṣa̱ṇe̱ iti̍ | saḥ | sā̱dha̱ti̱ |
pra | pra̱-jābhi̍ḥ | jā̱ya̱te̱ | dharma̍ṇaḥ | pari̍ | yu̱voḥ | si̱ktā | viṣu̍-rūpāṇi | sa-vra̍tā |
ghṛ̱tena̍ | dyāvā̍pṛthi̱vī iti̍ | a̱bhivṛ̍te̱ itya̱bhi-vṛ̍te | ghṛ̱ta̱-śriyā̍ | ghṛ̱ta̱-pṛcā̍ | ghṛ̱ta̱-vṛdhā̍ |
u̱rvī iti̍ | pṛ̱thvī iti̍ | ho̱tṛ̱-vūrye̍ | pu̱rohi̍te̱ iti̍ pu̱raḥ-hi̍te | te iti̍ | it | viprā̍ḥ | ī̱ḻa̱te̱ | su̱mnam | i̱ṣṭaye̍ |
madhu̍ | na̱ḥ | dyāvā̍pṛthi̱vī iti̍ | mi̱mi̱kṣa̱tā̱m | ma̱dhu̱-ścutā̍ | ma̱dhu̱dughe̱ iti̍ ma̱dhu̱-dughe̍ | madhu̍vrate̱ iti̱ madhu̍-vrate |
dadhā̍ne̱ iti̍ | ya̱jñam | dravi̍ṇam | ca̱ | de̱vatā̍ | mahi̍ | śrava̍ḥ | vāja̍m | a̱sme iti̍ | su̱-vīrya̍m |
ūrja̍m | na̱ḥ | dyauḥ | ca̱ | pṛ̱thi̱vī | ca̱ | pi̱nva̱tā̱m | pi̱tā | mā̱tā | vi̱śva̱-vidā̍ | su̱-daṁsa̍sā |
sa̱ṁra̱rā̱ṇe iti̍ sa̱m-ra̱rā̱ṇe | roda̍sī̱ iti̍ | vi̱śva-śa̍mbhuvā | sa̱nim | vāja̍m | ra̱yim | a̱sme iti̍ | sam | i̱nva̱tā̱m |
ut | ū̱m̐ iti̍ | syaḥ | de̱vaḥ | sa̱vi̱tā | hi̱ra̱ṇyayā̍ | bā̱hū iti̍ | a̱ya̱ṁsta̱ | sava̍nāya | su̱-kratu̍ḥ |
ghṛ̱tena̍ | pā̱ṇī iti̍ | a̱bhi | pru̱ṣṇu̱te̱ | ma̱khaḥ | yuvā̍ | su̱-dakṣa̍ḥ | raja̍saḥ | vi-dha̍rmaṇi |
de̱vasya̍ | va̱yam | sa̱vi̱tuḥ | savī̍mani | śreṣṭhe̍ | syā̱ma̱ | vasu̍naḥ | ca̱ | dā̱vane̍ |
yaḥ | viśva̍sya | dvi̱-pada̍ḥ | yaḥ | catu̍ḥ-padaḥ | ni̱-veśa̍ne | pra̱-sa̱ve | ca̱ | asi̍ | bhūma̍naḥ |
ada̍bdhebhiḥ | sa̱vi̱ta̱riti̍ | pā̱yu-bhi̍ḥ | tvam | śi̱vebhi̍ḥ | a̱dya | pari̍ | pā̱hi̱ | na̱ḥ | gaya̍m |
hira̍ṇya-jihvaḥ | su̱vi̱tāya̍ | navya̍se | rakṣa̍ | māki̍ḥ | na̱ḥ | a̱gha-śa̍ṁsaḥ | ī̱śa̱ta̱ |
ut | ū̱m̐ iti̍ | syaḥ | de̱vaḥ | sa̱vi̱tā | damū̍nāḥ | hira̍ṇya-pāṇiḥ | pra̱ti̱-do̱ṣam | a̱sthā̱t |
aya̍ḥ-hanuḥ | ya̱ja̱taḥ | ma̱ndra-ji̍hvaḥ | ā | dā̱śuṣe̍ | su̱va̱ti̱ | bhūri̍ | vā̱mam |
ut | ū̱m̐ iti̍ | a̱yā̱n | u̱pa̱va̱ktā-i̍va | bā̱hū iti̍ | hi̱ra̱nyayā̍ | sa̱vi̱tā | su̱-pratī̍kā |
di̱vaḥ | rohā̍ṁsi | a̱ru̱ha̱t | pṛ̱thi̱vyāḥ | arī̍ramat | pa̱taya̍t | kat | ci̱t | abhva̍m |
vā̱mam | a̱dya | sa̱vi̱ta̱ḥ | vā̱mam | ū̱m̐ iti̍ | śvaḥ | di̱ve-di̍ve | vā̱mam | a̱smabhya̍m | sā̱vī̱ḥ |
vā̱masya̍ | hi | kṣaya̍sya | de̱va̱ | bhūre̍ḥ | a̱yā | dhi̱yā | vā̱ma̱-bhāja̍ḥ | syā̱ma̱ |
indrā̍somā | mahi̍ | tat | vā̱m | ma̱hi̱-tvam | yu̱vam | ma̱hāni̍ | pra̱tha̱māni̍ | ca̱kra̱thu̱ḥ |
yu̱vam | sūrya̍m | vi̱vi̱dathu̍ḥ | yu̱vam | sva̍ḥ | viśvā̍ | tamā̍ṁsi | a̱ha̱ta̱m | ni̱daḥ | ca̱ |
indrā̍somā | vā̱saya̍thaḥ | u̱ṣasa̍m | ut | sūrya̍m | na̱ya̱tha̱ḥ | jyoti̍ṣā | sa̱ha |
upa̍ | dyām | ska̱mbhathu̍ḥ | skambha̍nena | apra̍thatam | pṛ̱thi̱vīm | mā̱tara̍m | vi |
indrā̍somau | ahi̍m | a̱paḥ | pa̱ri̱-sthām | ha̱thaḥ | vṛ̱tram | anu̍ | vā̱m | dyauḥ | a̱ma̱nya̱ta̱ |
pra | arṇā̍ṁsi | ai̱ra̱ya̱ta̱m | na̱dīnā̍m | ā | sa̱mu̱drāṇi̍ | pa̱pra̱thu̱ḥ | pu̱rūṇi̍ |
indrā̍somā | pa̱kvam | ā̱māsu̍ | a̱ntaḥ | ni | gavā̍m | it | da̱dha̱thu̱ḥ | va̱kṣaṇā̍su |
ja̱gṛ̱bhathu̍ḥ | ana̍pi-naddham | ā̱su̱ | ruśa̍t | ci̱trāsu̍ | jaga̍tīṣu | a̱ntariti̍ |
indrā̍somā | yu̱vam | a̱ṅga | taru̍tram | a̱pa̱tya̱-sāca̍m | śrutya̍m | ra̱rā̱the̱ iti̍ |
yu̱vam | śuṣma̍m | narya̍m | ca̱rṣa̱ṇi-bhya̍ḥ | sam | vi̱vya̱thu̱ḥ | pṛ̱ta̱nā̱-saha̍m | u̱grā̱ |
yaḥ | a̱dri̱-bhit | pra̱tha̱ma̱-jāḥ | ṛ̱ta-vā̍ | bṛha̱spati̍ḥ | ā̱ṅgi̱ra̱saḥ | ha̱viṣmā̍n |
dvi̱barha̍-jmā | prā̱gha̱rma̱-sat | pi̱tā | na̱ḥ | ā | roda̍sī̱ iti̍ | vṛ̱ṣa̱bhaḥ | ro̱ra̱vī̱ti̱ |
janā̍ya | ci̱t | yaḥ | īva̍te | ū̱m̐ iti̍ | lo̱kam | bṛha̱spati̍ḥ | de̱va-hū̍tau | ca̱kāra̍ |
ghnan | vṛ̱trāṇi̍ | vi | pura̍ḥ | da̱rda̱rī̱ti̱ | jaya̍n | śatrū̍n | a̱mitrā̍n | pṛ̱t-su | saha̍n |
bṛha̱spati̍ḥ | sam | a̱ja̱ya̱t | vasū̍ni | ma̱haḥ | vra̱jān | go-ma̍taḥ | de̱vaḥ | e̱ṣaḥ |
a̱paḥ | sisā̍san | sva̍ḥ | apra̍ti-itaḥ | bṛha̱spati̍ḥ | hanti̍ | a̱mitra̍m | a̱rkaiḥ |
somā̍rudrā | dhā̱raye̍thām | a̱su̱rya̍m | pra | vā̱m | i̱ṣṭaya̍ḥ | ara̍m | a̱śnu̱va̱ntu̱ |
dame̍-dame | sa̱pta | ratnā̍ | dadhā̍nā | śam | na̱ḥ | bhū̱ta̱m | dvi̱-pade̍ | śam | catu̍ḥ-pade |
somā̍rudrā | vi | vṛ̱ha̱ta̱m | viṣū̍cīm | amī̍vā | yā | na̱ḥ | gaya̍m | ā̱-vi̱veśa̍ |
ā̱re | bā̱dhe̱thā̱m | niḥ-ṛ̍tim | pa̱rā̱caiḥ | a̱sme iti̍ | bha̱drā | sau̱śra̱va̱sāni̍ | sa̱ntu̱ |
somā̍rudrā | yu̱vam | e̱tāni̍ | a̱sme iti̍ | viśvā̍ | ta̱nūṣu̍ | bhe̱ṣa̱jāni̍ | dha̱tta̱m |
ava̍ | sya̱ta̱m | mu̱ñcata̍m | yat | na̱ḥ | asti̍ | ta̱nūṣu̍ | ba̱ddham | kṛ̱tam | ena̍ḥ | a̱smat |
ti̱gma-ā̍yudhau | ti̱gmahe̍tī̱ iti̍ ti̱gma-he̍tī | su̱-śevau̍ | somā̍rudrā | i̱ha | su | mṛ̱ḻa̱ta̱m | na̱ḥ |
pra | na̱ḥ | mu̱ñca̱ta̱m | varu̍ṇasya | pāśā̍t | go̱pā̱yata̍m | na̱ḥ | su̱-ma̱na̱syamā̍nā |
jī̱mūta̍sya-iva | bha̱va̱ti̱ | pratī̍kam | yat | va̱rmī | yāti̍ | sa̱-madā̍m | u̱pa-sthe̍ |
anā̍viddhayā | ta̱nvā̍ | ja̱ya̱ | tvam | saḥ | tvā̱ | varma̍ṇaḥ | ma̱hi̱mā | pi̱pa̱rtu̱ |
dhanva̍nā | gāḥ | dhanva̍nā | ā̱jim | ja̱ye̱ma̱ | dhanva̍nā | tī̱vrāḥ | sa̱-mada̍ḥ | ja̱ye̱ma̱ |
dhanu̍ḥ | śatro̍ḥ | a̱pa̱-kā̱mam | kṛ̱ṇo̱ti̱ | dhanva̍nā | sarvā̍ḥ | pra̱-diśa̍ḥ | ja̱ye̱ma̱ |
va̱kṣyantī̍-iva | it | ā | ga̱nī̱ga̱nti̱ | karṇa̍m | pri̱yam | sakhā̍yam | pa̱ri̱-sa̱sva̱jā̱nā |
yoṣā̍-iva | śi̱ṅkte̱ | vi-ta̍tā | adhi̍ | dhanva̍n | jyā | i̱yam | sama̍ne | pā̱raya̍ntī |
te iti̍ | ā̱cara̍ntī̱ ityā̱-cara̍ntī | sama̍nā-iva | yoṣā̍ | mā̱tā-i̍va | pu̱tram | bi̱bhṛ̱tā̱m | u̱pa-sthe̍ |
apa̍ | śatrū̍n | vi̱dhya̱tā̱m | sa̱ṁvi̱dā̱ne iti̍ sa̱m-vi̱dā̱ne | ārtnī̱ iti̍ | i̱me iti̍ | vi̱sphu̱rantī̱ iti̍ vi̱-sphu̱rantī̍ | a̱mitrā̍n |
ba̱hvī̱nām | pi̱tā | ba̱huḥ | a̱sya̱ | pu̱traḥ | ci̱ścā | kṛ̱ṇo̱ti̱ | sama̍nā | a̱va̱-gatya̍ |
i̱ṣu̱-dhiḥ | saṅkā̍ḥ | pṛta̍nāḥ | ca̱ | sarvā̍ḥ | pṛ̱ṣṭhe | ni-na̍ddhaḥ | ja̱ya̱ti̱ | pra-sū̍taḥ |
rathe̍ | tiṣṭha̍n | na̱ya̱ti̱ | vā̱jina̍ḥ | pu̱raḥ | yatra̍-yatra | kā̱maya̍te | su̱-sā̱ra̱thiḥ |
a̱bhīśū̍nām | ma̱hi̱māna̍m | pa̱nā̱ya̱ta̱ | mana̍ḥ | pa̱ścāt | anu̍ | ya̱ccha̱nti̱ | ra̱śmaya̍ḥ |
tī̱vrān | ghoṣā̍n | kṛ̱ṇva̱te̱ | vṛṣa̍-pāṇayaḥ | aśvā̍ḥ | rathe̍bhiḥ | sa̱ha | vā̱jaya̍ntaḥ |
a̱va̱-krāma̍ntaḥ | pra-pa̍daiḥ | a̱mitrā̍n | kṣi̱ṇanti̍ | śatrū̍n | ana̍pa-vyayantaḥ |
ra̱tha̱-vāha̍nam | ha̱viḥ | a̱sya̱ | nāma̍ | yatra̍ | āyu̍dham | ni-hi̍tam | a̱sya̱ | varma̍ |
tatra̍ | ratha̍m | upa̍ | śa̱gmam | sa̱de̱ma̱ | vi̱śvāhā̍ | va̱yam | su̱-ma̱na̱syamā̍nāḥ |
svā̱du̱-sa̱ṁsada̍ḥ | pi̱tara̍ḥ | va̱ya̱ḥ-dhāḥ | kṛ̱cchra̱-śrita̍ḥ | śakti̍-vantaḥ | ga̱bhī̱rāḥ |
ci̱tra-se̍nāḥ | iṣu̍-balāḥ | amṛ̍dhrāḥ | sa̱taḥ-vī̍rāḥ | u̱rava̍ḥ | vrā̱ta̱-sa̱hāḥ |
brāhma̍ṇāsaḥ | pita̍raḥ | somyā̍saḥ | śi̱ve iti̍ | na̱ḥ | dyāvā̍pṛthi̱vī iti̍ | a̱ne̱hasā̍ |
pū̱ṣā | na̱ḥ | pā̱tu̱ | du̱ḥ-i̱tāt | ṛ̱ta̱-vṛ̱dha̱ḥ | rakṣa̍ | māki̍ḥ | na̱ḥ | a̱gha-śa̍ṁsaḥ | ī̱śa̱ta̱ |
su̱-pa̱rṇam | va̱ste̱ | mṛ̱gaḥ | a̱syā̱ḥ | danta̍ḥ | gobhi̍ḥ | sam-na̍ddhā | pa̱ta̱ti̱ | pra-sū̍tā |
yatra̍ | nara̍ḥ | sam | ca̱ | vi | ca̱ | drava̍nti | tatra̍ | a̱smabhya̍m | iṣa̍vaḥ | śarma̍ | ya̱ṁsa̱n |
ṛjī̍te | pari̍ | vṛ̱ṅdhi̱ | na̱ḥ | aśmā̍ | bha̱va̱tu̱ | na̱ḥ | ta̱nūḥ |
soma̍ḥ | adhi̍ | bra̱vī̱tu̱ | na̱ḥ | adi̍tiḥ | śarma̍ | ya̱ccha̱tu̱ |
ā | ja̱ṅgha̱nti̱ | sānu̍ | e̱ṣā̱m | ja̱ghanā̍n | upa̍ | ji̱ghna̱te̱ |
aśva̍-ajani | pra-ce̍tasaḥ | aśvā̍n | sa̱mat-su̍ | co̱da̱ya̱ |
ahi̍ḥ-iva | bho̱gaiḥ | pari̍ | e̱ti̱ | bā̱hum | jyāyā̍ḥ | he̱tim | pa̱ri̱-bādha̍mānaḥ |
ha̱sta̱-ghnaḥ | viśvā̍ | va̱yunā̍ni | vi̱dvān | pumā̍n | pumā̍ṁsam | pari̍ | pā̱tu̱ | vi̱śvata̍ḥ |
āla̍-aktā | yā | ruru̍-śīrṣṇī | atho̱ iti̍ | yasyā̍ḥ | aya̍ḥ | mukha̍m |
i̱dam | pa̱rjanya̍-retase | iṣvai̍ | de̱vyai | bṛ̱hat | nama̍ḥ |
ava̍-sṛṣṭā | parā̍ | pa̱ta̱ | śara̍vye | brahma̍-saṁśite |
gaccha̍ | a̱mitrā̍n | pra | pa̱dya̱sva̱ | mā | a̱mīṣā̍m | kam | ca̱na | ut | śi̱ṣa̱ḥ |
yatra̍ | bā̱ṇāḥ | sa̱m-pata̍nti | ku̱mā̱rāḥ | vi̱śi̱khāḥ-i̍va |
tatra̍ | na̱ḥ | brahma̍ṇaḥ | pati̍ḥ | adi̍tiḥ | śarma̍ | ya̱ccha̱tu̱ | vi̱śvāhā̍ | śarma̍ | ya̱ccha̱tu̱ |
marmā̍ṇi | te̱ | varma̍ṇā | chā̱da̱yā̱mi̱ | soma̍ḥ | tvā̱ | rājā̍ | a̱mṛte̍na | anu̍ | va̱stā̱m |
u̱roḥ | varī̍yaḥ | varu̍ṇaḥ | te̱ | kṛ̱ṇo̱tu̱ | jaya̍ntam | tvā̱ | anu̍ | de̱vāḥ | ma̱da̱ntu̱ |
yaḥ | na̱ḥ | svaḥ | ara̍ṇaḥ | yaḥ | ca̱ | niṣṭya̍ḥ | jighā̍ṁsati |
de̱vāḥ | tam | sarve̍ | dhū̱rva̱ntu̱ | brahma̍ | varma̍ | mama̍ | anta̍ram |
a̱gnim | nara̍ḥ | dīdhi̍ti-bhiḥ | a̱raṇyo̍ḥ | hasta̍-cyutī | ja̱na̱ya̱nta̱ | pra̱-śa̱stam |
dū̱re̱-dṛśa̍m | gṛ̱ha-pa̍tim | a̱tha̱ryum |
tam | a̱gnim | aste̍ | vasa̍vaḥ | ni | ṛ̱ṇva̱n | su̱-pra̱ti̱cakṣa̍m | ava̍se | kuta̍ḥ | ci̱t |
da̱kṣāyya̍ḥ | yaḥ | dame̍ | āsa̍ | nitya̍ḥ |
pra-i̍ddhaḥ | a̱gne̱ | dī̱di̱hi̱ | pu̱raḥ | na̱ḥ | aja̍srayā | sū̱rmyā̍ | ya̱vi̱ṣṭha̱ |
tvām | śaśva̍ntaḥ | upa̍ | ya̱nti̱ | vājā̍ḥ |
pra | te | a̱gnaya̍ḥ | a̱gni-bhya̍ḥ | vara̍m | niḥ | su̱-vīrā̍saḥ | śo̱śu̱ca̱nta̱ | dyu̱-manta̍ḥ |
yatra̍ | nara̍ḥ | sa̱m-āsa̍te | su̱-jā̱tāḥ |
dāḥ | na̱ḥ | a̱gne̱ | dhi̱yā | ra̱yim | su̱-vīra̍m | su̱-a̱pa̱tyam | sa̱ha̱sya̱ | pra̱-śa̱stam |
na | yam | yāvā̍ | tara̍ti | yā̱tu̱-māvā̍n |
upa̍ | yam | eti̍ | yu̱va̱tiḥ | su̱-dakṣa̍m | do̱ṣā | vasto̍ḥ | ha̱viṣma̍tī | ghṛ̱tācī̍ |
upa̍ | svā | e̱na̱m | a̱rama̍tiḥ | va̱su̱-yuḥ |
viśvā̍ḥ | a̱gne̱ | apa̍ | da̱ha̱ | arā̍tīḥ | yebhi̍ḥ | tapa̍ḥ-bhiḥ | ada̍haḥ | jarū̍tham |
pra | ni̱-sva̱ram | cā̱ta̱ya̱sva̱ | amī̍vām |
ā | yaḥ | te̱ | a̱gne̱ | i̱dha̱te | anī̍kam | vasi̍ṣṭha | śukra̍ | dīdi̍-vaḥ | pāva̍ka |
u̱to iti̍ | na̱ḥ | e̱bhiḥ | sta̱vathai̍ḥ | i̱ha | syā̱ḥ |
vi | ye | te̱ | a̱gne̱ | bhe̱ji̱re | anī̍kam | martā̍ḥ | nara̍ḥ | pitryā̍saḥ | pu̱ru̱-trā |
u̱to iti̍ | na̱ḥ | e̱bhiḥ | su̱-manā̍ḥ | i̱ha | syā̱ḥ |
i̱me | nara̍ḥ | vṛ̱tra̱-hatye̍ṣu | śūrā̍ḥ | viśvā̍ḥ | ade̍vīḥ | a̱bhi | sa̱ntu̱ | mā̱yāḥ |
ye | me̱ | dhiya̍m | pa̱naya̍nta | pra̱-śa̱stām |
mā | śūne̍ | a̱gne̱ | ni | sa̱dā̱ma̱ | nṛ̱ṇām | mā | a̱śeṣa̍saḥ | a̱vīra̍tā | pari̍ | tvā̱ |
pra̱jā-va̍tīṣu | duryā̍su | du̱rya̱ |
yam | a̱śvī | nitya̍m | u̱pa̱-yāti̍ | ya̱jñam | pra̱jā-va̍ntam | su̱-a̱pa̱tyam | kṣaya̍m | na̱ḥ |
sva-ja̍nmanā | śeṣa̍sā | va̱vṛ̱dhā̱nam |
pā̱hi | na̱ḥ | a̱gne̱ | ra̱kṣasa̍ḥ | aju̍ṣṭāt | pā̱hi | dhū̱rteḥ | ara̍ruṣaḥ | a̱gha̱-yoḥ |
tvā | yu̱jā | pṛ̱ta̱nā̱-yūn | a̱bhi | syā̱m |
saḥ | it | a̱gniḥ | a̱gnīn | ati̍ | a̱stu̱ | a̱nyān | yatra̍ | vā̱jī | tana̍yaḥ | vī̱ḻu-pā̍ṇiḥ |
sa̱hasra̍-pāthāḥ | a̱kṣarā̍ | sa̱m-eti̍ |
saḥ | it | a̱gniḥ | yaḥ | va̱nu̱ṣya̱taḥ | ni̱-pāti̍ | sa̱m-e̱ddhāra̍m | aṁha̍saḥ | u̱ru̱ṣyāt |
su̱-jā̱tāsa̍ḥ | pari̍ | ca̱ra̱nti̱ | vī̱rāḥ |
a̱yam | saḥ | a̱gniḥ | ā-hu̍taḥ | pu̱ru̱-trā | yam | īśā̍naḥ | sam | it | i̱ndhe | ha̱viṣmā̍n |
pari̍ | yam | eti̍ | a̱dhva̱reṣu̍ | hotā̍ |
tve iti̍ | a̱gne̱ | ā̱-hava̍nāni | bhūri̍ | ī̱śā̱nāsa̍ḥ | ā | ju̱hu̱yā̱ma̱ | nityā̍ |
u̱bhā | kṛ̱ṇvanta̍ḥ | va̱ha̱tū iti̍ | mi̱yedhe̍ |
i̱mo iti̍ | a̱gne̱ | vī̱ta-ta̍māni | ha̱vyā | aja̍sraḥ | va̱kṣi̱ | de̱va-tā̍tim | iccha̍ |
prati̍ | na̱ḥ | ī̱m | su̱ra̱bhīṇi̍ | vya̱ntu̱ |
mā | na̱ḥ | a̱gne̱ | a̱vīra̍te | parā̍ | dāḥ | du̱ḥ-vāsa̍se | ama̍taye | mā | na̱ḥ | a̱syai |
mā | na̱ḥ | kṣu̱dhe | mā | ra̱kṣase̍ | ṛ̱ta̱-va̱ḥ | mā | na̱ḥ | dame̍ | mā | vane̍ | ā | ju̱hū̱rthā̱ḥ |
nu | me̱ | brahmā̍ṇi | a̱gne̱ | ut | śa̱śā̱dhi̱ | tvam | de̱va̱ | ma̱ghava̍t-bhyaḥ | su̱sū̱da̱ḥ |
rā̱tau | syā̱ma̱ | u̱bhayā̍saḥ | ā | te̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
tvam | a̱gne̱ | su̱-hava̍ḥ | ra̱ṇva-sa̍ṁdṛk | su̱-dī̱tī | sū̱no̱ iti̍ | sa̱ha̱sa̱ḥ | di̱dī̱hi̱ |
mā | tve iti̍ | sacā̍ | tana̍ye | nitye̍ | ā | dha̱k | mā | vī̱raḥ | a̱smat | narya̍ḥ | vi | dā̱sī̱t |
mā | na̱ḥ | a̱gne̱ | du̱ḥ-bhṛ̱taye̍ | sacā̍ | e̱ṣu | de̱va-i̍ddheṣu | a̱gniṣu̍ | pra | vo̱ca̱ḥ |
mā | te̱ | a̱smān | du̱ḥ-ma̱taya̍ḥ | bhṛ̱māt | ci̱t | de̱vasya̍ | sū̱no̱ iti̍ | sa̱ha̱sa̱ḥ | na̱śa̱nta̱ |
saḥ | marta̍ḥ | a̱gne̱ | su̱-a̱nī̱ka̱ | re̱vān | ama̍rtye | yaḥ | ā̱-ju̱hoti̍ | ha̱vyam |
saḥ | de̱vatā̍ | va̱su̱-vani̍m | da̱dhā̱ti̱ | yam | sū̱riḥ | a̱rthī | pṛ̱cchamā̍naḥ | eti̍ |
ma̱haḥ | na̱ḥ | a̱gne̱ | su̱vi̱tasya̍ | vi̱dvān | ra̱yim | sū̱ri-bhya̍ḥ | ā | va̱ha̱ | bṛ̱hanta̍m |
yena̍ | va̱yam | sa̱ha̱sā̱-va̱n | made̍ma | avi̍-kṣitāsaḥ | āyu̍ṣā | su̱-vīrā̍ḥ |
nu | me̱ | brahmā̍ṇi | a̱gne̱ | ut | śa̱śā̱dhi̱ | tvam | de̱va̱ | ma̱ghava̍t-bhyaḥ | su̱sū̱da̱ḥ |
rā̱tau | syā̱ma̱ | u̱bhayā̍saḥ | ā | te̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ju̱ṣasva̍ | na̱ḥ | sa̱m-idha̍m | a̱gne̱ | a̱dya | śoca̍ | bṛ̱hat | ya̱ja̱tam | dhū̱mam | ṛ̱ṇvan |
upa̍ | spṛ̱śa̱ | di̱vyam | sānu̍ | stūpai̍ḥ | sam | ra̱śmi-bhi̍ḥ | ta̱ta̱na̱ḥ | sūrya̍sya |
narā̱śaṁsa̍sya | ma̱hi̱māna̍m | e̱ṣā̱m | upa̍ | sto̱ṣā̱ma̱ | ya̱ja̱tasya̍ | ya̱jñaiḥ |
ye | su̱-krata̍vaḥ | śuca̍yaḥ | dhi̱ya̱m-dhāḥ | svada̍nti | de̱vāḥ | u̱bhayā̍ni | ha̱vyā |
ī̱ḻenya̍m | va̱ḥ | asu̍ram | su̱-dakṣa̍m | a̱ntaḥ | dū̱tam | roda̍sī̱ iti̍ | sa̱tya̱-vāca̍m |
ma̱nu̱ṣvat | a̱gnim | manu̍nā | sam-i̍ddham | sam | a̱dhva̱rāya̍ | sada̍m | it | ma̱he̱ma̱ |
sa̱pa̱ryava̍ḥ | bhara̍māṇāḥ | a̱bhi̱-jñu | pra | vṛ̱ñja̱te̱ | nama̍sā | ba̱rhiḥ | a̱gnau |
ā̱-juhvā̍nāḥ | ghṛ̱ta-pṛ̍ṣṭham | pṛṣa̍t-vat | adhva̍ryavaḥ | ha̱viṣā̍ | ma̱rja̱ya̱dhva̱m |
su̱-ā̱dhya̍ḥ | vi | dura̍ḥ | de̱va̱-yanta̍ḥ | aśi̍śrayuḥ | ra̱tha̱-yuḥ | de̱va-tā̍tā |
pū̱rvī iti̍ | śiśu̍m | na | mā̱tarā̍ | ri̱hā̱ṇe iti̍ | sam | a̱gruva̍ḥ | na | sama̍neṣu | a̱ñja̱n |
u̱ta | yoṣa̍ṇe̱ iti̍ | di̱vye iti̍ | ma̱hī iti̍ | na̱ḥ | u̱ṣasā̱naktā̍ | su̱dughā̍-iva | dhe̱nuḥ |
ba̱rhi̱-sadā̍ | pu̱ru̱hū̱te iti̍ pu̱ru̱-hū̱te | ma̱ghonī̱ iti̍ | ā | ya̱jñiye̱ iti̍ | su̱vi̱tāya̍ | śra̱ye̱tā̱m |
viprā̍ | ya̱jñeṣu̍ | mānu̍ṣeṣu | kā̱rū iti̍ | manye̍ | vā̱m | jā̱ta-ve̍dasā | yaja̍dhyai |
ū̱rdhvam | na̱ḥ | a̱dhva̱ram | kṛ̱ta̱m | have̍ṣu | tā | de̱veṣu̍ | va̱na̱tha̱ḥ | vāryā̍ṇi |
ā | bhāra̍tī | bhāra̍tībhiḥ | sa̱-joṣā̍ḥ | iḻā̍ | de̱vaiḥ | ma̱nu̱ṣye̍bhiḥ | a̱gniḥ |
sara̍svatī | sā̱ra̱sva̱tebhi̍ḥ | a̱rvāk | ti̱sraḥ | de̱vīḥ | ba̱rhiḥ | ā | i̱dam | sa̱da̱ntu̱ |
tat | na̱ḥ | tu̱rīpa̍m | adha̍ | po̱ṣa̱yi̱tnu | deva̍ | tva̱ṣṭa̱ḥ | vi | ra̱rā̱ṇaḥ | sya̱sveti̍ syasva |
yata̍ḥ | vī̱raḥ | ka̱rma̱ṇya̍ḥ | su̱-dakṣa̍ḥ | yu̱kta-grā̍vā | jāya̍te | de̱va-kā̍maḥ |
vana̍spate | ava̍ | sṛ̱ja̱ | upa̍ | de̱vān | a̱gniḥ | ha̱viḥ | śa̱mi̱tā | sū̱da̱yā̱ti̱ |
saḥ | it | ū̱m̐ iti̍ | hotā̍ | sa̱tya-ta̍raḥ | ya̱jā̱ti̱ | yathā̍ | de̱vānā̍m | jani̍māni | veda̍ |
ā | yā̱hi̱ | a̱gne̱ | sa̱m-i̱dhā̱naḥ | a̱rvāṅ | indre̍ṇa | de̱vaiḥ | sa̱-ratha̍m | tu̱rebhi̍ḥ |
ba̱rhiḥ | na̱ḥ | āstā̍m | adi̍tiḥ | su̱-pu̱trā | svāhā̍ | de̱vāḥ | a̱mṛtā̍ḥ | mā̱da̱ya̱ntā̱m |
a̱gnim | va̱ḥ | de̱vam | a̱gni-bhi̍ḥ | sa̱-joṣā̍ḥ | yaji̍ṣṭham | dū̱tam | a̱dhva̱re | kṛ̱ṇu̱dhva̱m |
yaḥ | martye̍ṣu | ni-dhru̍viḥ | ṛ̱ta-vā̍ | tapu̍ḥ-mūrdhā | ghṛ̱ta-a̍nnaḥ | pā̱va̱kaḥ |
protha̍t | aśva̍ḥ | na | yava̍se | a̱vi̱ṣyan | ya̱dā | ma̱haḥ | sa̱m-vara̍ṇāt | vi | asthā̍t |
āt | a̱sya̱ | vāta̍ḥ | anu̍ | vā̱ti̱ | śo̱ciḥ | adha̍ | sma̱ | te̱ | vraja̍nam | kṛ̱ṣṇam | a̱sti̱ |
ut | yasya̍ | te̱ | nava̍-jātasya | vṛṣṇa̍ḥ | agne̍ | cara̍nti | a̱jarā̍ḥ | i̱dhā̱nāḥ |
accha̍ | dyām | a̱ru̱ṣaḥ | dhū̱maḥ | e̱ti̱ | sam | dū̱taḥ | a̱gne̱ | īya̍se | hi | de̱vān |
vi | yasya̍ | te̱ | pṛ̱thi̱vyām | pāja̍ḥ | aśre̍t | tṛ̱ṣu | yat | annā̍ | sa̱m-avṛ̍kta | jambhai̍ḥ |
senā̍-iva | sṛ̱ṣṭā | pra-si̍tiḥ | te̱ | e̱ti̱ | yava̍m | na | da̱sma̱ | ju̱hvā̍ | vi̱ve̱kṣi̱ |
tam | it | do̱ṣā | tam | u̱ṣasi̍ | yavi̍ṣṭham | a̱gnim | atya̍m | na | ma̱rja̱ya̱nta̱ | nara̍ḥ |
ni̱-śiśā̍nāḥ | ati̍thim | a̱sya̱ | yonau̍ | dī̱dāya̍ | śo̱ciḥ | ā-hu̍tasya | vṛṣṇa̍ḥ |
su̱-sa̱ṁdṛk | te̱ | su̱-a̱nī̱ka̱ | pratī̍kam | vi | yat | ru̱kmaḥ | na | roca̍se | u̱pā̱ke |
di̱vaḥ | na | te̱ | ta̱nya̱tuḥ | e̱ti̱ | śuṣma̍ḥ | ci̱traḥ | na | sūra̍ḥ | prati̍ | ca̱kṣi̱ | bhā̱num |
yathā̍ | va̱ḥ | svāhā̍ | a̱gnaye̍ | dāśe̍ma | pari̍ | iḻā̍bhiḥ | ghṛ̱tava̍t-bhiḥ | ca̱ | ha̱vyaiḥ |
tebhi̍ḥ | na̱ḥ | a̱gne̱ | ami̍taiḥ | maha̍ḥ-bhiḥ | śa̱tam | pū̱ḥ-bhiḥ | āya̍sībhiḥ | ni | pā̱hi̱ |
yāḥ | vā̱ | te̱ | santi̍ | dā̱śuṣe̍ | adhṛ̍ṣṭāḥ | gira̍ḥ | vā̱ | yābhi̍ḥ | nṛ̱-vatī̍ḥ | u̱ru̱ṣyāḥ |
tābhi̍ḥ | na̱ḥ | sū̱no̱ iti̍ | sa̱ha̱sa̱ḥ | ni | pā̱hi̱ | smat | sū̱rīn | ja̱ri̱tṝn | jā̱ta̱-ve̱da̱ḥ |
niḥ | yat | pū̱tā-i̍va | sva-dhi̍tiḥ | śuci̍ḥ | gāt | svayā̍ | kṛ̱pā | ta̱nvā̍ | roca̍mānaḥ |
ā | yaḥ | mā̱troḥ | u̱śenya̍ḥ | jani̍ṣṭa | de̱va̱-yajyā̍ya | su̱-kratu̍ḥ | pā̱va̱kaḥ |
e̱tā | na̱ḥ | a̱gne̱ | saubha̍gā | di̱dī̱hi̱ | api̍ | kratu̍m | su̱-ceta̍sam | va̱te̱ma̱ |
viśvā̍ | sto̱tṛ-bhya̍ḥ | gṛ̱ṇa̱te | ca̱ | sa̱ntu̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
pra | va̱ḥ | śu̱krāya̍ | bhā̱nave̍ | bha̱ra̱dhva̱m | ha̱vyam | ma̱tim | ca̱ | a̱gnaye̍ | su-pū̍tam |
yaḥ | daivyā̍ni | mānu̍ṣā | ja̱nūṁṣi̍ | a̱ntaḥ | viśvā̍ni | vi̱dmanā̍ | jigā̍ti |
saḥ | gṛtsa̍ḥ | a̱gniḥ | taru̍ṇaḥ | ci̱t | a̱stu̱ | yata̍ḥ | yavi̍ṣṭhaḥ | aja̍niṣṭa | mā̱tuḥ |
sam | yaḥ | vanā̍ | yu̱vate̍ | śuci̍-dan | bhūri̍ | ci̱t | annā̍ | sam | it | a̱tti̱ | sa̱dyaḥ |
a̱sya | de̱vasya̍ | sa̱m-sadi̍ | anī̍ke | yam | martā̍saḥ | śye̱tam | ja̱gṛ̱bhre |
ni | yaḥ | gṛbha̍m | pauru̍ṣeyīm | u̱voca̍ | du̱ḥ-oka̍m | a̱gniḥ | ā̱yave̍ | śu̱śo̱ca̱ |
a̱yam | ka̱viḥ | aka̍viṣu | pra-ce̍tāḥ | marte̍ṣu | a̱gniḥ | a̱mṛta̍ḥ | ni | dhā̱yi̱ |
saḥ | mā | na̱ḥ | atra̍ | ju̱hu̱ra̱ḥ | sa̱ha̱sva̱ḥ | sadā̍ | tve iti̍ | su̱-mana̍saḥ | syā̱ma̱ |
ā | yaḥ | yoni̍m | de̱va-kṛ̍tam | sa̱sāda̍ | kratvā̍ | hi | a̱gniḥ | a̱mṛtā̍n | atā̍rīt |
tam | oṣa̍dhīḥ | ca̱ | va̱nina̍ḥ | ca̱ | garbha̍m | bhūmi̍ḥ | ca̱ | vi̱śva-dhā̍yasam | bi̱bha̱rti̱ |
īśe̍ | hi | a̱gniḥ | a̱mṛta̍sya | bhūre̍ḥ | īśe̍ | rā̱yaḥ | su̱-vīrya̍sya | dāto̍ḥ |
mā | tvā̱ | va̱yam | sa̱ha̱sā̱-va̱n | a̱vīrā̍ḥ | mā | apsa̍vaḥ | pari̍ | sa̱dā̱ma̱ | mā | adu̍vaḥ |
pa̱ri̱-sadya̍m | hi | ara̍ṇasya | rekṇa̍ḥ | nitya̍sya | rā̱yaḥ | pata̍yaḥ | syā̱ma̱ |
na | śeṣa̍ḥ | a̱gne̱ | a̱nya-jā̍tam | a̱sti̱ | ace̍tānasya | mā | pa̱thaḥ | vi | du̱kṣa̱ḥ |
na̱hi | grabhā̍ya | ara̍ṇaḥ | su̱-śeva̍ḥ | a̱nya-u̍daryaḥ | mana̍sā | manta̱vai | ū̱m̐ iti̍ |
adha̍ | ci̱t | oka̍ḥ | puna̍ḥ | it | saḥ | e̱ti̱ | ā | na̱ḥ | vā̱jī | a̱bhī̱ṣāṭ | e̱tu̱ | navya̍ḥ |
tvam | a̱gne̱ | va̱nu̱ṣya̱taḥ | ni | pā̱hi̱ | tvam | ū̱m̐ iti̍ | na̱ḥ | sa̱ha̱sā̱-va̱n | a̱va̱dyāt |
sam | tvā̱ | dhva̱sma̱n-vat | a̱bhi | e̱tu̱ | pātha̍ḥ | sam | ra̱yiḥ | spṛ̱ha̱yāyya̍ḥ | sa̱ha̱srī |
e̱tā | na̱ḥ | a̱gne̱ | saubha̍gā | di̱dī̱hi̱ | api̍ | kratu̍m | su̱-ceta̍sam | va̱te̱ma̱ |
viśvā̍ | sto̱tṛ-bhya̍ḥ | gṛ̱ṇa̱te | ca̱ | sa̱ntu̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
pra | a̱gnaye̍ | ta̱vase̍ | bha̱ra̱dhva̱m | gira̍m | di̱vaḥ | a̱ra̱taye̍ | pṛ̱thi̱vyāḥ |
yaḥ | viśve̍ṣām | a̱mṛtā̍nām | u̱pa-sthe̍ | vai̱śvā̱na̱raḥ | va̱vṛ̱dhe | jā̱gṛ̱vat-bhi̍ḥ |
pṛ̱ṣṭaḥ | di̱vi | dhāyi̍ | a̱gniḥ | pṛ̱thi̱vyām | ne̱tā | sindhū̍nām | vṛ̱ṣa̱bhaḥ | stiyā̍nām |
saḥ | mānu̍ṣīḥ | a̱bhi | viśa̍ḥ | vi | bhā̱ti̱ | vai̱śvā̱na̱raḥ | va̱vṛ̱dhā̱naḥ | vare̍ṇa |
tvat | bhi̱yā | viśa̍ḥ | ā̱ya̱n | asi̍knīḥ | a̱sa̱ma̱nāḥ | jaha̍tīḥ | bhoja̍nāni |
vaiśvā̍nara | pū̱rave̍ | śośu̍cānaḥ | pura̍ḥ | yat | a̱gne̱ | da̱raya̍n | adī̍deḥ |
tava̍ | tri̱-dhātu̍ | pṛ̱thi̱vī | u̱ta | dyauḥ | vaiśvā̍nara | vra̱tam | a̱gne̱ | sa̱ca̱nta̱ |
tvam | bhā̱sā | roda̍sī̱ iti̍ | ā | ta̱ta̱ntha̱ | aja̍sreṇa | śo̱ciṣā̍ | śośu̍cānaḥ |
tvām | a̱gne̱ | ha̱rita̍ḥ | vā̱va̱śā̱nāḥ | gira̍ḥ | sa̱ca̱nte̱ | dhuna̍yaḥ | ghṛ̱tācī̍ḥ |
pati̍m | kṛ̱ṣṭī̱nām | ra̱thya̍m | ra̱yī̱ṇām | vai̱śvā̱na̱ram | u̱ṣasā̍m | ke̱tum | ahnā̍m |
tve iti̍ | a̱su̱rya̍m | vasa̍vaḥ | ni | ṛ̱ṇva̱n | kratu̍m | hi | te̱ | mi̱tra̱-ma̱ha̱ḥ | ju̱ṣanta̍ |
tvam | dasyū̍n | oka̍saḥ | a̱gne̱ | ā̱ja̱ḥ | u̱ru | jyoti̍ḥ | ja̱naya̍n | āryā̍ya |
saḥ | jāya̍mānaḥ | pa̱ra̱me | vi-o̍man | vā̱yuḥ | na | pātha̍ḥ | pari̍ | pā̱si̱ | sa̱dyaḥ |
tvam | bhuva̍nā | ja̱naya̍n | a̱bhi | kra̱n | apa̍tyāya | jā̱ta̱-ve̱da̱ḥ | da̱śa̱syan |
tām | a̱gne̱ | a̱sme iti̍ | iṣa̍m | ā | ī̱ra̱ya̱sva̱ | vaiśvā̍nara | dyu̱-matī̍m | jā̱ta̱-ve̱da̱ḥ |
yayā̍ | rādha̍ḥ | pinva̍si | vi̱śva̱-vā̱ra̱ | pṛ̱thu | śrava̍ḥ | dā̱śuṣe̍ | martyā̍ya |
tam | na̱ḥ | a̱gne̱ | ma̱ghava̍t-bhyaḥ | pu̱ru̱-kṣum | ra̱yim | ni | vāja̍m | śrutya̍m | yu̱va̱sva̱ |
vaiśvā̍nara | mahi̍ | na̱ḥ | śarma̍ | ya̱ccha̱ | ru̱drebhi̍ḥ | a̱gne̱ | vasu̍-bhiḥ | sa̱-joṣā̍ḥ |
pra | sa̱m-rāja̍ḥ | asu̍rasya | pra-śa̍stim | pu̱ṁsaḥ | kṛ̱ṣṭī̱nām | a̱nu̱-mādya̍sya |
indra̍sya-iva | pra | ta̱vasa̍ḥ | kṛ̱tāni̍ | vande̍ | dā̱rum | vanda̍mānaḥ | vi̱va̱kmi̱ |
ka̱vim | ke̱tum | dhā̱sim | bhā̱num | adre̍ḥ | hi̱nvanti̍ | śam | rā̱jyam | roda̍syoḥ |
pu̱ra̱m-da̱rasya̍ | gī̱ḥ-bhiḥ | ā | vi̱vā̱se̱ | a̱gneḥ | vra̱tāni̍ | pū̱rvyā | ma̱hāni̍ |
ni | a̱kra̱tūn | gra̱thina̍ḥ | mṛ̱dhra-vā̍caḥ | pa̱ṇīn | a̱śra̱ddhān | a̱vṛ̱dhān | a̱ya̱jñān |
pra-pra̍ | tān | dasyū̍n | a̱gniḥ | vi̱vā̱ya̱ | pūrva̍ḥ | ca̱kā̱ra̱ | apa̍rān | aya̍jyūn |
yaḥ | a̱pā̱cīne̍ | tama̍si | mada̍ntīḥ | prācī̍ḥ | ca̱kāra̍ | nṛ-ta̍maḥ | śacī̍bhiḥ |
tam | īśā̍nam | vasva̍ḥ | a̱gnim | gṛ̱ṇī̱ṣe̱ | anā̍natam | da̱maya̍ntam | pṛ̱ta̱nyūn |
yaḥ | de̱hya̍ḥ | ana̍mayat | va̱dha̱-snaiḥ | yaḥ | a̱rya-pa̍tnīḥ | u̱ṣasa̍ḥ | ca̱kāra̍ |
saḥ | ni̱-rudhya̍ | nahu̍ṣaḥ | ya̱hvaḥ | a̱gniḥ | viśa̍ḥ | ca̱kre̱ | ba̱li̱-hṛta̍ḥ | saha̍ḥ-bhiḥ |
yasya̍ | śa̱rma̱n | upa̍ | viśve̍ | janā̍saḥ | evai̍ḥ | ta̱sthuḥ | su̱-ma̱tim | bhikṣa̍māṇāḥ |
vai̱śvā̱na̱raḥ | vara̍m | ā | roda̍syoḥ | ā | a̱gniḥ | sa̱sā̱da̱ | pi̱troḥ | u̱pa-stha̍m |
ā | de̱vaḥ | da̱de̱ | bu̱dhnyā̍ | vasū̍ni | vai̱śvā̱na̱raḥ | ut-i̍tā | sūrya̍sya |
ā | sa̱mu̱drāt | ava̍rāt | ā | para̍smāt | ā | a̱gniḥ | da̱de̱ | di̱vaḥ | ā | pṛ̱thi̱vyāḥ |
pra | va̱ḥ | de̱vam | ci̱t | sa̱ha̱sā̱nam | a̱gnim | aśva̍m | na | vā̱jina̍m | hi̱ṣe̱ | nama̍ḥ-bhiḥ |
bhava̍ | na̱ḥ | dū̱taḥ | a̱dhva̱rasya̍ | vi̱dvān | tmanā̍ | de̱veṣu̍ | vi̱vi̱de̱ | mi̱ta-dru̍ḥ |
ā | yā̱hi̱ | a̱gne̱ | pa̱thyā̍ḥ | anu̍ | svāḥ | ma̱ndraḥ | de̱vānā̍m | sa̱khyam | ju̱ṣā̱ṇaḥ |
ā | sānu̍ | śuṣmai̍ḥ | na̱daya̍n | pṛ̱thi̱vyāḥ | jambhe̍bhiḥ | viśva̍m | u̱śadha̍k | vanā̍ni |
prā̱cīna̍ḥ | ya̱jñaḥ | su-dhi̍tam | hi | ba̱rhiḥ | prī̱ṇī̱te | a̱gniḥ | ī̱ḻi̱taḥ | na | hotā̍ |
ā | mā̱tarā̍ | vi̱śvavā̍re̱ iti̍ vi̱śva-vā̍re | hu̱vā̱naḥ | yata̍ḥ | ya̱vi̱ṣṭha̱ | ja̱jñi̱ṣe | su̱-śeva̍ḥ |
sa̱dyaḥ | a̱dhva̱re | ra̱thi̱ram | ja̱na̱nta̱ | mānu̍ṣāsaḥ | vi-ce̍tasaḥ | yaḥ | e̱ṣā̱m |
vi̱śām | a̱dhā̱yi̱ | vi̱śpati̍ḥ | du̱ro̱ṇe | a̱gniḥ | ma̱ndraḥ | madhu̍-vacāḥ | ṛ̱ta-vā̍ |
asā̍di | vṛ̱taḥ | vahni̍ḥ | ā̱-ja̱ga̱nvān | a̱gniḥ | bra̱hmā | nṛ̱-sada̍ne | vi̱-dha̱rtā |
dyauḥ | ca̱ | yam | pṛ̱thi̱vī | va̱vṛ̱dhāte̱ iti̍ | ā | yam | hotā̍ | yaja̍ti | vi̱śva-vā̍ram |
e̱te | dyu̱mnebhi̍ḥ | viśva̍m | ā | a̱ti̱ra̱nta̱ | mantra̍m | ye | vā̱ | ara̍m | naryā̍ḥ | ata̍kṣan |
pra | ye | viśa̍ḥ | ti̱ranta̍ | śroṣa̍māṇāḥ | ā | ye | me̱ | a̱sya | dīdha̍yan | ṛ̱tasya̍ |
nu | tvām | a̱gne̱ | ī̱ma̱he̱ | vasi̍ṣṭhāḥ | ī̱śā̱nam | sū̱no̱ iti̍ | sa̱ha̱sa̱ḥ | vasū̍nām |
iṣa̍m | sto̱tṛ-bhya̍ḥ | ma̱ghava̍t-bhyaḥ | ā̱na̱ṭ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
i̱ndhe | rājā̍ | sam | a̱ryaḥ | nama̍ḥ-bhiḥ | yasya̍ | pratī̍kam | ā-hu̍tam | ghṛ̱tena̍ |
nara̍ḥ | ha̱vyebhi̍ḥ | ī̱ḻa̱te̱ | sa̱-bādha̍ḥ | ā | a̱gniḥ | agre̍ | u̱ṣasā̍m | a̱śo̱ci̱ |
a̱yam | ū̱m̐ iti̍ | syaḥ | su-ma̍hān | a̱ve̱di̱ | hotā̍ | ma̱ndraḥ | manu̍ṣaḥ | ya̱hvaḥ | a̱gniḥ |
vi | bhāḥ | a̱ka̱ritya̍kaḥ | sa̱sṛ̱jā̱naḥ | pṛ̱thi̱vyām | kṛ̱ṣṇa-pa̍viḥ | oṣa̍dhībhiḥ | va̱va̱kṣe̱ |
kayā̍ | na̱ḥ | a̱gne̱ | vi | va̱sa̱ḥ | su̱-vṛ̱ktim | kām | ū̱m̐ iti̍ | sva̱dhām | ṛ̱ṇa̱va̱ḥ | śa̱syamā̍naḥ |
ka̱dā | bha̱ve̱ma̱ | pata̍yaḥ | su̱-da̱tra̱ | rā̱yaḥ | va̱ntāra̍ḥ | du̱stara̍sya | sā̱dhoḥ |
pra-pra̍ | a̱yam | a̱gniḥ | bha̱ra̱tasya̍ | śṛ̱ṇve̱ | vi | yat | sūrya̍ḥ | na | roca̍te | bṛ̱hat | bhāḥ |
a̱bhi | yaḥ | pū̱rum | pṛta̍nāsu | ta̱sthau | dyu̱tā̱naḥ | daivya̍ḥ | ati̍thiḥ | śu̱śo̱ca̱ |
asa̍n | it | tve iti̍ | ā̱-hava̍nāni | bhūri̍ | bhuva̍ḥ | viśve̍bhiḥ | su̱-manā̍ḥ | anī̍kaiḥ |
stu̱taḥ | ci̱t | a̱gne̱ | śṛ̱ṇvi̱ṣe̱ | gṛ̱ṇā̱naḥ | sva̱yam | va̱rdha̱sva̱ | ta̱nva̍m | su̱-jā̱ta̱ |
i̱dam | vaca̍ḥ | śa̱ta̱-sāḥ | sam-sa̍hasram | ut | a̱gnaye̍ | ja̱ni̱ṣī̱ṣṭa̱ | dvi̱-barhā̍ḥ |
śam | yat | sto̱tṛ-bhya̍ḥ | ā̱paye̍ | bhavā̍ti | dyu̱-mat | a̱mī̱va̱-cāta̍nam | ra̱kṣa̱ḥ-hā |
nu | tvām | a̱gne̱ | ī̱ma̱he̱ | vasi̍ṣṭhāḥ | ī̱śā̱nam | sū̱no̱ iti̍ | sa̱ha̱sa̱ḥ | vasū̍nām |
iṣa̍m | sto̱tṛ-bhya̍ḥ | ma̱ghava̍t-bhyaḥ | ā̱na̱ṭ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
abo̍dhi | jā̱raḥ | u̱ṣasā̍m | u̱pa-sthā̍t | hotā̍ | ma̱ndraḥ | ka̱vi-ta̍maḥ | pā̱va̱kaḥ |
dadhā̍ti | ke̱tum | u̱bhaya̍sya | ja̱ntoḥ | ha̱vyā | de̱veṣu̍ | dravi̍ṇam | su̱kṛt-su̍ |
saḥ | su̱-kratu̍ḥ | yaḥ | vi | dura̍ḥ | pa̱ṇī̱nām | pu̱nā̱naḥ | a̱rkam | pu̱ru̱-bhoja̍sam | na̱ḥ |
hotā̍ | ma̱ndraḥ | vi̱śām | damū̍nāḥ | ti̱raḥ | tama̍ḥ | da̱dṛ̱śe̱ | rā̱myāṇā̍m |
amū̍raḥ | ka̱viḥ | adi̍tiḥ | vi̱vasvā̍n | su̱-sa̱ṁsat | mi̱traḥ | ati̍thiḥ | śi̱vaḥ | na̱ḥ |
ci̱tra-bhā̍nuḥ | u̱ṣasā̍m | bhā̱ti̱ | agre̍ | a̱pām | garbha̍ḥ | pra̱-sva̍ḥ | ā | vi̱ve̱śa̱ |
ī̱ḻenya̍ḥ | va̱ḥ | manu̍ṣaḥ | yu̱geṣu̍ | sa̱ma̱na̱-gāḥ | a̱śu̱ca̱t | jā̱ta-ve̍dāḥ |
su̱-sa̱ṁdṛśā̍ | bhā̱nunā̍ | yaḥ | vi̱-bhāti̍ | prati̍ | gāva̍ḥ | sa̱m-i̱dhā̱nam | bu̱dha̱nta̱ |
agne̍ | yā̱hi | dū̱tya̍m | mā | ri̱ṣa̱ṇya̱ḥ | de̱vān | accha̍ | bra̱hma̱-kṛtā̍ | ga̱ṇena̍ |
sara̍svatīm | ma̱ruta̍ḥ | a̱śvinā̍ | a̱paḥ | yakṣi̍ | de̱vān | ra̱tna̱-dheyā̍ya | viśvā̍n |
tvām | a̱gne̱ | sa̱m-i̱dhā̱naḥ | vasi̍ṣṭhaḥ | jarū̍tham | ha̱n | yakṣi̍ | rā̱ye | pura̍m-dhim |
pu̱ru̱-nī̱thā | jā̱ta̱-ve̱da̱ḥ | ja̱ra̱sva̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
u̱ṣaḥ | na | jā̱raḥ | pṛ̱thu | pāja̍ḥ | a̱śre̱t | davi̍dyutat | dīdya̍t | śośu̍cānaḥ |
vṛṣā̍ | hari̍ḥ | śuci̍ḥ | ā | bhā̱ti̱ | bhā̱sā | dhiya̍ḥ | hi̱nvā̱naḥ | u̱śa̱tīḥ | a̱jī̱ga̱riti̍ |
sva̍ḥ | na | vasto̍ḥ | u̱ṣasā̍m | a̱ro̱ci̱ | ya̱jñam | ta̱nvā̱nāḥ | u̱śija̍ḥ | na | manma̍ |
a̱gniḥ | janmā̍ni | de̱vaḥ | ā | vi | vi̱dvān | dra̱vat | dū̱taḥ | de̱va̱-yāvā̍ | vani̍ṣṭhaḥ |
accha̍ | gira̍ḥ | ma̱taya̍ḥ | de̱va̱-yantī̍ḥ | a̱gnim | ya̱nti̱ | dravi̍ṇam | bhikṣa̍māṇāḥ |
su̱-sa̱ṁdṛśa̍m | su̱-pratī̍kam | su̱-añca̍m | ha̱vya̱-vāha̍m | a̱ra̱tim | mānu̍ṣāṇām |
indra̍m | na̱ḥ | a̱gne̱ | vasu̍-bhiḥ | sa̱-joṣā̍ḥ | ru̱dram | ru̱drebhi̍ḥ | ā | va̱ha̱ | bṛ̱hanta̍m |
ā̱di̱tyebhi̍ḥ | adi̍tim | vi̱śva-ja̍nyām | bṛha̱spati̍m | ṛkva̍-bhiḥ | vi̱śva-vā̍ram |
ma̱ndram | hotā̍ram | u̱śija̍ḥ | yavi̍ṣṭham | a̱gnim | viśa̍ḥ | ī̱ḻa̱te̱ | a̱dhva̱reṣu̍ |
saḥ | hi | kṣapā̍-vān | abha̍vat | ra̱yī̱ṇām | ata̍ndraḥ | dū̱taḥ | ya̱jathā̍ya | de̱vān |
ma̱hān | a̱si̱ | a̱dhva̱rasya̍ | pra̱-ke̱taḥ | na | ṛ̱te | tvat | a̱mṛtā̍ḥ | mā̱da̱ya̱nte̱ |
ā | viśve̍bhiḥ | sa̱-ratha̍m | yā̱hi̱ | de̱vaiḥ | ni | a̱gne̱ | hotā̍ | pra̱tha̱maḥ | sa̱da̱ | i̱ha |
tvām | ī̱ḻa̱te̱ | a̱ji̱ram | dū̱tyā̍ya | ha̱viṣma̍ntaḥ | sada̍m | it | mānu̍ṣāsaḥ |
yasya̍ | de̱vaiḥ | ā | asa̍daḥ | ba̱rhiḥ | a̱gne̱ | ahā̍ni | a̱smai̱ | su̱-dinā̍ | bha̱va̱nti̱ |
triḥ | ci̱t | a̱ktoḥ | pra | ci̱ki̱tu̱ḥ | vasū̍ni | tve iti̍ | a̱ntaḥ | dā̱śuṣe̍ | martyā̍ya |
ma̱nu̱ṣvat | a̱gne̱ | i̱ha | ya̱kṣi̱ | de̱vān | bhava̍ | na̱ḥ | dū̱taḥ | a̱bhi̱śa̱sti̱-pāvā̍ |
a̱gniḥ | ī̱śe̱ | bṛ̱ha̱taḥ | a̱dhva̱rasya̍ | a̱gniḥ | viśva̍sya | ha̱viṣa̍ḥ | kṛ̱tasya̍ |
kratu̍m | hi | a̱sya̱ | vasa̍vaḥ | ju̱ṣanta̍ | atha̍ | de̱vāḥ | da̱dhi̱re̱ | ha̱vya̱-vāha̍m |
ā | a̱gne̱ | va̱ha̱ | ha̱vi̱ḥ-adyā̍ya | de̱vān | indra̍-jyeṣṭhāsaḥ | i̱ha | mā̱da̱ya̱ntā̱m |
i̱mam | ya̱jñam | di̱vi | de̱veṣu̍ | dhe̱hi̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
aga̍nma | ma̱hā | nama̍sā | yavi̍ṣṭham | yaḥ | dī̱dāya̍ | sam-i̍ddhaḥ | sve | du̱ro̱ṇe |
ci̱tra-bhā̍num | roda̍sī̱ iti̍ | a̱ntaḥ | u̱rvī iti̍ | su-ā̍hutam | vi̱śvata̍ḥ | pra̱tyañca̍m |
saḥ | ma̱hnā | viśvā̍ | du̱ḥ-i̱tāni̍ | sā̱hvān | a̱gniḥ | sta̱ve̱ | dame̍ | ā | jā̱ta-ve̍dāḥ |
saḥ | na̱ḥ | ra̱kṣi̱ṣa̱t | du̱ḥ-i̱tāt | a̱va̱dyā̱t | a̱smān | gṛ̱ṇa̱taḥ | u̱ta | na̱ḥ | ma̱ghona̍ḥ |
tvam | varu̍ṇaḥ | u̱ta | mi̱traḥ | a̱gne̱ | tvām | va̱rdha̱nti̱ | ma̱ti-bhi̍ḥ | vasi̍ṣṭhāḥ |
tve iti̍ | vasu̍ | su̱-sa̱na̱nāni̍ | sa̱ntu̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
pra | a̱gnaye̍ | vi̱śva̱-śuce̍ | dhi̱ya̱m-dhe | a̱su̱ra̱-ghne | manma̍ | dhī̱tim | bha̱ra̱dhva̱m |
bhare̍ | ha̱viḥ | na | ba̱rhiṣi̍ | prī̱ṇā̱naḥ | vai̱śvā̱na̱rāya̍ | yata̍ye | ma̱tī̱nām |
tvam | a̱gne̱ | śo̱ciṣā̍ | śośu̍cānaḥ | ā | roda̍sī̱ iti̍ | a̱pṛ̱ṇā̱ḥ | jāya̍mānaḥ |
tvam | de̱vān | a̱bhi-śa̍steḥ | a̱mu̱ñca̱ḥ | vaiśvā̍nara | jā̱ta̱-ve̱da̱ḥ | ma̱hi̱-tvā |
jā̱taḥ | yat | a̱gne̱ | bhuva̍nā | vi | akhya̍ḥ | pa̱śūn | na | go̱pāḥ | irya̍ḥ | pari̍-jmā |
vaiśvā̍nara | brahma̍ṇe | vi̱nda̱ | gā̱tum | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
sa̱m-idhā̍ | jā̱ta-ve̍dase | de̱vāya̍ | de̱vahū̍ti-bhiḥ |
ha̱viḥ-bhi̍ḥ | śu̱kra-śo̍ciṣe | na̱ma̱svina̍ḥ | va̱yam | dā̱śe̱ma̱ | a̱gnaye̍ |
va̱yam | te̱ | a̱gne̱ | sa̱m-idhā̍ | vi̱dhe̱ma̱ | va̱yam | dā̱śe̱ma̱ | su̱-stu̱tī | ya̱ja̱tra̱ |
va̱yam | ghṛ̱tena̍ | a̱dhva̱ra̱sya̱ | ho̱ta̱ḥ | va̱yam | de̱va̱ | ha̱viṣā̍ | bha̱dra̱-śo̱ce̱ |
ā | na̱ḥ | de̱vebhi̍ḥ | upa̍ | de̱va-hū̍tim | agne̍ | yā̱hi | vaṣa̍ṭ-kṛtim | ju̱ṣā̱ṇaḥ |
tubhya̍m | de̱vāya̍ | dāśa̍taḥ | syā̱ma̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
u̱pa̱-sadyā̍ya | mī̱ḻhuṣe̍ | ā̱sye̍ | ju̱hu̱ta̱ | ha̱viḥ |
yaḥ | na̱ḥ | nedi̍ṣṭham | āpya̍m |
yaḥ | pañca̍ | ca̱rṣa̱ṇīḥ | a̱bhi | ni̱-sa̱sāda̍ | dame̍-dame |
ka̱viḥ | gṛ̱ha-pa̍tiḥ | yuvā̍ |
saḥ | na̱ḥ | veda̍ḥ | a̱mātya̍m | a̱gniḥ | ra̱kṣa̱tu̱ | vi̱śvata̍ḥ |
u̱ta | a̱smān | pā̱tu̱ | aṁha̍saḥ |
nava̍m | nu | stoma̍m | a̱gnaye̍ | di̱vaḥ | śye̱nāya̍ | jī̱ja̱na̱m |
vasva̍ḥ | ku̱vit | va̱nāti̍ | na̱ḥ |
spā̱rhāḥ | yasya̍ | śriya̍ḥ | dṛ̱śe | ra̱yiḥ | vī̱ra-va̍taḥ | ya̱thā̱ |
agre̍ | ya̱jñasya̍ | śoca̍taḥ |
saḥ | i̱mām | ve̱tu̱ | vaṣa̍ṭ-kṛtim | a̱gniḥ | ju̱ṣa̱ta̱ | na̱ḥ | gira̍ḥ |
yaji̍ṣṭhaḥ | ha̱vya̱-vāha̍naḥ |
ni | tvā̱ | na̱kṣya̱ | vi̱śpa̱te̱ | dyu̱-manta̍m | de̱va̱ | dhī̱ma̱hi̱ |
su̱-vīra̍m | a̱gne̱ | ā̱-hu̱ta̱ |
kṣapa̍ḥ | u̱sraḥ | ca̱ | dī̱di̱hi̱ | su̱-a̱gnaya̍ḥ | tvayā̍ | va̱yam |
su̱-vīra̍ḥ | tvam | a̱sma̱-yuḥ |
upa̍ | tvā̱ | sā̱taye̍ | nara̍ḥ | viprā̍saḥ | ya̱nti̱ | dhī̱ti-bhi̍ḥ |
upa̍ | akṣa̍rā | sa̱ha̱sriṇī̍ |
a̱gniḥ | rakṣā̍ṁsi | se̱dha̱ti̱ | śu̱kra-śo̍ciḥ | ama̍rtyaḥ |
śuci̍ḥ | pā̱va̱kaḥ | īḍya̍ḥ |
saḥ | na̱ḥ | rādhā̍ṁsi | ā | bha̱ra̱ | īśā̍naḥ | sa̱ha̱sa̱ḥ | ya̱ho̱ iti̍ |
bhaga̍ḥ | ca̱ | dā̱tu̱ | vārya̍m |
tvam | a̱gne̱ | vī̱ra-va̍t | yaśa̍ḥ | de̱vaḥ | ca̱ | sa̱vi̱tā | bhaga̍ḥ |
diti̍ḥ | ca̱ | dā̱ti̱ | vārya̍m |
agne̍ | rakṣa̍ | na̱ḥ | aṁha̍saḥ | prati̍ | sma̱ | de̱va̱ | riṣa̍taḥ |
tapi̍ṣṭhaiḥ | a̱jara̍ḥ | da̱ha̱ |
adha̍ | ma̱hī | na̱ḥ | āya̍sī | anā̍dhṛṣṭaḥ | nṛ-pī̍taye |
pūḥ | bha̱va̱ | śa̱ta-bhu̍jiḥ |
tvam | na̱ḥ | pā̱hi̱ | aṁha̍saḥ | doṣā̍-vastaḥ | a̱gha̱-ya̱taḥ |
divā̍ | nakta̍m | a̱dā̱bhya̱ |
e̱nā | va̱ḥ | a̱gnim | nama̍sā | ū̱rjaḥ | napā̍tam | ā | hu̱ve̱ |
pri̱yam | ceti̍ṣṭham | a̱ra̱tim | su̱-a̱dhva̱ram | viśva̍sya | dū̱tam | a̱mṛta̍m |
saḥ | yo̱ja̱te̱ | a̱ru̱ṣā | vi̱śva-bho̍jasā | saḥ | du̱dra̱va̱t | su-ā̍hutaḥ |
su̱-brahmā̍ | ya̱jñaḥ | su̱-śamī̍ | vasū̍nām | de̱vam | rādha̍ḥ | janā̍nām |
ut | a̱sya̱ | śo̱ciḥ | a̱sthā̱t | ā̱-juhvā̍nasya | mī̱ḻhuṣa̍ḥ |
ut | dhū̱māsa̍ḥ | a̱ru̱ṣāsa̍ḥ | di̱vi̱-spṛśa̍ḥ | sam | a̱gnim | i̱ndha̱te̱ | nara̍ḥ |
tam | tvā̱ | dū̱tam | kṛ̱ṇma̱he̱ | ya̱śaḥ-ta̍mam | de̱vān | ā | vī̱taye̍ | va̱ha̱ |
viśvā̍ | sū̱no̱ iti̍ | sa̱ha̱sa̱ḥ | ma̱rta̱-bhoja̍nā | rāsva̍ | tat | yat | tvā̱ | īma̍he |
tvam | a̱gne̱ | gṛ̱ha-pa̍tiḥ | tvam | hotā̍ | na̱ḥ | a̱dhva̱re |
tvam | potā̍ | vi̱śva̱-vā̱ra̱ | pra-ce̍tāḥ | yakṣi̍ | veṣi̍ | ca̱ | vārya̍m |
kṛ̱dhi | ratna̍m | yaja̍mānāya | su̱kra̱to̱ iti̍ su-krato | tvam | hi | ra̱tna̱-dhāḥ | asi̍ |
ā | na̱ḥ | ṛ̱te | śi̱śī̱hi̱ | viśva̍m | ṛ̱tvija̍m | su̱-śaṁsa̍ḥ | yaḥ | ca̱ | dakṣa̍te |
tve iti̍ | a̱gne̱ | su̱-ā̱hu̱ta̱ | pri̱yāsa̍ḥ | sa̱ntu̱ | sū̱raya̍ḥ |
ya̱ntāra̍ḥ | ye | ma̱gha-vā̍naḥ | janā̍nām | ū̱rvān | daya̍nta | gonā̍m |
yeṣā̍m | iḻā̍ | ghṛ̱ta-ha̍stā | du̱ro̱ṇe | ā | api̍ | prā̱tā | ni̱-sīda̍ti |
tān | trā̱ya̱sva̱ | sa̱ha̱sya̱ | dru̱haḥ | ni̱daḥ | yaccha̍ | na̱ḥ | śarma̍ | dī̱rgha̱-śrut |
saḥ | ma̱ndrayā̍ | ca̱ | ji̱hvayā̍ | vahni̍ḥ | ā̱sā | vi̱duḥ-ta̍raḥ |
agne̍ | ra̱yim | ma̱ghava̍t-bhyaḥ | na̱ḥ | ā | va̱ha̱ | ha̱vya-dā̍tim | ca̱ | sū̱da̱ya̱ |
ye | rādhā̍ṁsi | dada̍ti | aśvyā̍ | ma̱ghā | kāme̍na | śrava̍saḥ | ma̱haḥ |
tān | aṁha̍saḥ | pi̱pṛ̱hi̱ | pa̱rtṛ-bhi̍ḥ | tvam | śa̱tam | pū̱ḥ-bhiḥ | ya̱vi̱ṣṭhya̱ |
de̱vaḥ | va̱ḥ | dra̱vi̱ṇa̱ḥ-dāḥ | pū̱rṇām | vi̱va̱ṣṭi̱ | ā̱-sica̍m |
ut | vā̱ | si̱ñcadhva̍m | upa̍ | vā̱ | pṛ̱ṇa̱dhva̱m | āt | it | va̱ḥ | de̱vaḥ | o̱ha̱te̱ |
tam | hotā̍ram | a̱dhva̱rasya̍ | pra-ce̍tasam | vahni̍m | de̱vāḥ | a̱kṛ̱ṇva̱ta̱ |
dadhā̍ti | ratna̍m | vi̱dha̱te | su̱-vīrya̍m | a̱gniḥ | janā̍ya | dā̱śuṣe̍ |
agne̍ | bhava̍ | su̱-sa̱midhā̍ | sam-i̍ddhaḥ | u̱ta | ba̱rhiḥ | u̱rvi̱yā | vi | stṛ̱ṇī̱tā̱m |
u̱ta | dvāra̍ḥ | u̱śa̱tīḥ | vi | śra̱ya̱ntā̱m | u̱ta | de̱vān | u̱śa̱taḥ | ā | va̱ha̱ | i̱ha |
agne̍ | vī̱hi | ha̱viṣā̍ | yakṣi̍ | de̱vān | su̱-a̱dhva̱rā | kṛ̱ṇu̱hi̱ | jā̱ta̱-ve̱da̱ḥ |
su̱-a̱dhva̱rā | ka̱ra̱ti̱ | jā̱ta-ve̍dāḥ | yakṣa̍t | de̱vān | a̱mṛtā̍n | pi̱praya̍t | ca̱ |
vaṁsva̍ | viśvā̍ | vāryā̍ṇi | pra̱ce̱ta̱ iti̍ pra-cetaḥ | sa̱tyāḥ | bha̱va̱ntu̱ | ā̱-śiṣa̍ḥ | na̱ḥ | a̱dya |
tvām | ū̱m̐ iti̍ | te | da̱dhi̱re̱ | ha̱vya̱-vāha̍m | de̱vāsa̍ḥ | a̱gne̱ | ū̱rjaḥ | ā | napā̍tam |
te | te̱ | de̱vāya̍ | dāśa̍taḥ | syā̱ma̱ | ma̱haḥ | na̱ḥ | ratnā̍ | vi | da̱dha̱ḥ | i̱yā̱naḥ |
tve iti̍ | ha̱ | yat | pi̱tara̍ḥ | ci̱t | na̱ḥ | i̱ndra̱ | viśvā̍ | vā̱mā | ja̱ri̱tāra̍ḥ | asa̍nvan |
tve iti̍ | gāva̍ḥ | su̱-dughā̍ḥ | tve iti̍ | hi | aśvā̍ḥ | tvam | vasu̍ | de̱va̱-ya̱te | vani̍ṣṭhaḥ |
rājā̍-iva | hi | jani̍-bhiḥ | kṣeṣi̍ | e̱va | ava̍ | dyu-bhi̍ḥ | a̱bhi | vi̱duḥ | ka̱viḥ | san |
pi̱śā | gira̍ḥ | ma̱gha̱-va̱n | gobhi̍ḥ | aśvai̍ḥ | tvā̱-ya̱taḥ | śi̱śī̱hi̱ | rā̱ye | a̱smān |
i̱māḥ | ū̱m̐ iti̍ | tvā̱ | pa̱spṛ̱dhā̱nāsa̍ḥ | atra̍ | ma̱ndrāḥ | gira̍ḥ | de̱va̱-yantī̍ḥ | upa̍ | sthu̱ḥ |
a̱rvācī̍ | te̱ | pa̱thyā̍ | rā̱yaḥ | e̱tu̱ | syāma̍ | te̱ | su̱-ma̱tau | i̱ndra̱ | śarma̍n |
dhe̱num | na | tvā̱ | su̱-yava̍se | dudhu̍kṣan | upa̍ | brahmā̍ṇi | sa̱sṛ̱je̱ | vasi̍ṣṭhaḥ |
tvām | it | me̱ | go-pa̍tim | viśva̍ḥ | ā̱ha̱ | ā | na̱ḥ | indra̍ḥ | su̱-ma̱tim | ga̱ntu̱ | accha̍ |
arṇā̍ṁsi | ci̱t | pa̱pra̱thā̱nā | su̱-dāse̍ | indra̍ḥ | gā̱dhāni̍ | a̱kṛ̱ṇo̱t | su̱-pā̱rā |
śardha̍ntam | śi̱myum | u̱catha̍sya | navya̍ḥ | śāpa̍m | sindhū̍nām | a̱kṛ̱ṇo̱t | aśa̍stīḥ |
pu̱ro̱ḻāḥ | it | tu̱rvaśa̍ḥ | yakṣu̍ḥ | ā̱sī̱t | rā̱ye | matsyā̍saḥ | ni-śi̍tāḥ | api̍-iva |
śru̱ṣṭim | ca̱kru̱ḥ | bhṛga̍vaḥ | dru̱hyava̍ḥ | ca̱ | sakhā̍ | sakhā̍yam | a̱ta̱ra̱t | viṣū̍coḥ |
ā | pa̱kthāsa̍ḥ | bha̱lā̱nasa̍ḥ | bha̱na̱nta̱ | ā | ali̍nāsaḥ | vi̱ṣā̱ṇina̍ḥ | śi̱vāsa̍ḥ |
ā | yaḥ | ana̍yat | sa̱dha̱-māḥ | ārya̍sya | ga̱vyā | tṛtsu̍-bhyaḥ | a̱ja̱ga̱n | yu̱dhā | nṝn |
du̱ḥ-ā̱dhya̍ḥ | adi̍tim | sre̱vaya̍ntaḥ | a̱ce̱tasa̍ḥ | vi | ja̱gṛ̱bhre̱ | parū̍ṣṇīm |
ma̱hnā | a̱vi̱vya̱k | pṛ̱thi̱vīm | patya̍mānaḥ | pa̱śuḥ | ka̱viḥ | a̱śa̱ya̱t | cāya̍mānaḥ |
ī̱yuḥ | artha̍m | na | ni̱-a̱rtham | paru̍ṣṇīm | ā̱śuḥ | ca̱na | it | ā̱bhi̱-pi̱tvam | ja̱gā̱ma̱ |
su̱-dāse̍ | indra̍ḥ | su̱-tukā̍n | a̱mitrā̍n | ara̍ndhayat | mānu̍ṣe | vadhri̍-vācaḥ |
ī̱yuḥ | gāva̍ḥ | na | yava̍sāt | ago̍pāḥ | ya̱thā̱-kṛ̱tam | a̱bhi | mi̱tram | ci̱tāsa̍ḥ |
pṛśni̍-gāvaḥ | pṛśni̍-nipreṣitāsaḥ | śru̱ṣṭim | ca̱kru̱ḥ | ni̱-yuta̍ḥ | ranta̍yaḥ | ca̱ |
eka̍m | ca̱ | yaḥ | vi̱ṁśa̱tim | ca̱ | śra̱va̱syā | vai̱ka̱rṇayo̍ḥ | janā̍n | rājā̍ | ni | asta̱rityasta̍ḥ |
da̱smaḥ | na | sadma̍n | ni | śi̱śā̱ti̱ | ba̱rhiḥ | śūra̍ḥ | sarga̍m | a̱kṛ̱ṇo̱t | indra̍ḥ | e̱ṣā̱m |
adha̍ | śru̱tam | ka̱vaṣa̍m | vṛ̱ddham | a̱p-su | anu̍ | dru̱hyum | ni | vṛ̱ṇa̱k | vajra̍-bāhuḥ |
vṛ̱ṇā̱nāḥ | atra̍ | sa̱khyāya̍ | sa̱khyam | tvā̱-yanta̍ḥ | ye | ama̍dan | anu̍ | tvā̱ |
vi | sa̱dyaḥ | viśvā̍ | dṛ̱ṁhi̱tāni̍ | e̱ṣā̱m | indra̍ḥ | pura̍ḥ | saha̍sā | sa̱pta | da̱rda̱riti̍ dardaḥ |
vi | āna̍vasya | tṛtsa̍ve | gaya̍m | bhā̱k | jeṣma̍ | pū̱rum | vi̱dathe̍ | mṛ̱dhra-vā̍cam |
ni | ga̱vyava̍ḥ | ana̍vaḥ | du̱hyava̍ḥ | ca̱ | ṣa̱ṣṭiḥ | śa̱tā | su̱su̱pu̱ḥ | ṣaṭ | sa̱hasrā̍ |
ṣa̱ṣṭiḥ | vī̱rāsa̍ḥ | adhi̍ | ṣaṭ | du̱va̱ḥ-yu | viśvā̍ | it | indra̍sya | vī̱ryā̍ | kṛ̱tāni̍ |
indre̍ṇa | e̱te | tṛtsa̍vaḥ | vevi̍ṣāṇāḥ | āpa̍ḥ | na | sṛ̱ṣṭāḥ | a̱dha̱va̱nta̱ | nīcī̍ḥ |
du̱ḥ-mi̱trāsa̍ḥ | pra̱ka̱la̱-vit | mimā̍nāḥ | ja̱huḥ | viśvā̍ni | bhoja̍nā | su̱-dāse̍ |
a̱rdham | vī̱rasya̍ | śṛ̱ta̱-pām | a̱ni̱ndram | parā̍ | śardha̍ntam | nu̱nu̱de̱ | a̱bhi | kṣām |
indra̍ḥ | ma̱nyum | ma̱nyu̱-mya̍ḥ | mi̱mā̱ya̱ | bhe̱je | pa̱thaḥ | va̱rta̱nim | patya̍mānaḥ |
ā̱dhreṇa̍ | ci̱t | tat | ū̱m̐ iti̍ | eka̍m | ca̱kā̱ra̱ | si̱ṁhya̍m | ci̱t | petve̍na | ja̱ghā̱na̱ |
ava̍ | sra̱ktīḥ | ve̱śyā̍ | a̱vṛ̱śca̱t | indra̍ḥ | pra | a̱ya̱ccha̱t | viśvā̍ | bhoja̍nā | su̱-dāse̍ |
śaśva̍ntaḥ | hi | śatra̍vaḥ | ra̱ra̱dhuḥ | te̱ | bhe̱dasya̍ | ci̱t | śardha̍taḥ | vi̱nda̱ | randhi̍m |
martā̍n | ena̍ḥ | stu̱va̱taḥ | yaḥ | kṛ̱ṇoti̍ | ti̱gmam | tasmi̍n | ni | ja̱hi̱ | vajra̍m | i̱ndra̱ |
āva̍t | indra̍m | ya̱munā̍ | tṛtsa̍vaḥ | ca̱ | pra | atra̍ | bhe̱dam | sa̱rva-tā̍tā | mu̱ṣā̱ya̱t |
a̱jāsa̍ḥ | ca̱ | śigra̍vaḥ | yakṣa̍vaḥ | ca̱ | ba̱lim | śī̱rṣāṇi̍ | ja̱bhru̱ḥ | aśvyā̍ni |
na | te̱ | i̱ndra̱ | su̱-ma̱taya̍ḥ | na | rāya̍ḥ | sa̱m-cakṣe̍ | pūrvā̍ḥ | u̱ṣasa̍ḥ | na | nūtnā̍ḥ |
deva̍kam | ci̱t | mā̱nya̱mā̱nam | ja̱gha̱ntha̱ | ava̍ | tmanā̍ | bṛ̱ha̱taḥ | śamba̍ram | bhe̱t |
pra | ye | gṛ̱hāt | ama̍maduḥ | tvā̱-yā | pa̱rā̱-śa̱raḥ | śa̱ta-yā̍tuḥ | vasi̍ṣṭhaḥ |
na | te̱ | bho̱jasya̍ | sa̱khyam | mṛ̱ṣa̱nta̱ | adha̍ | sū̱ri-bhya̍ḥ | su̱-dinā̍ | vi | u̱cchā̱n |
dve iti̍ | naptu̍ḥ | de̱va-va̍taḥ | śa̱te iti̍ | goḥ | dvā | rathā̍ | va̱dhū-ma̍ntā | su̱-dāsa̍ḥ |
arha̍n | a̱gne̱ | pai̱ja̱-va̱nasya̍ | dāna̍m | hotā̍-iva | sadma̍ | pari̍ | e̱mi̱ | rebha̍n |
ca̱tvāra̍ḥ | mā̱ | pai̱ja̱-va̱nasya̍ | dānā̍ḥ | smat-di̍ṣṭayaḥ | kṛ̱śa̱nina̍ḥ | ni̱re̱ke |
ṛ̱jrāsa̍ḥ | mā̱ | pṛ̱thi̱vi̱-sthāḥ | su̱-dāsa̍ḥ | to̱kam | to̱kāya̍ | śrava̍se | va̱ha̱nti̱ |
yasya̍ | śrava̍ḥ | roda̍sī̱ iti̍ | a̱ntaḥ | u̱rvī iti̍ | śī̱rṣṇe-śī̍rṣṇe | vi̱-ba̱bhāja̍ | vi̱-bha̱ktā |
sa̱pta | it | indra̍m | na | sra̱vata̍ḥ | gṛ̱ṇa̱nti̱ | ni | yu̱dhyā̱ma̱dhim | ā̱śi̱śā̱t | a̱bhīke̍ |
i̱mam | na̱ra̱ḥ | ma̱ru̱ta̱ḥ | sa̱śca̱ta̱ | anu̍ | diva̍ḥ-dāsam | na | pi̱tara̍m | su̱-dāsa̍ḥ |
a̱vi̱ṣṭana̍ | pai̱ja̱-va̱nasya̍ | keta̍m | du̱ḥ-naśa̍m | kṣa̱tram | a̱jara̍m | du̱va̱ḥ-yu |
yaḥ | ti̱gma-śṛ̍ṅgaḥ | vṛ̱ṣa̱bhaḥ | na | bhī̱maḥ | eka̍ḥ | kṛ̱ṣṭīḥ | cya̱vaya̍ti | pra | viśvā̍ḥ |
yaḥ | śaśva̍taḥ | adā̍śuṣaḥ | gaya̍sya | pra̱-ya̱ntā | a̱si̱ | susvi̍-tarāya | veda̍ḥ |
tvam | ha̱ | tyat | i̱ndra̱ | kutsa̍m | ā̱va̱ḥ | śuśrū̍ṣamāṇaḥ | ta̱nvā̍ | sa̱-ma̱rye |
dāsa̍m | yat | śuṣṇa̍m | kuya̍vam | ni | a̱smai̱ | ara̍ndhayaḥ | ā̱rju̱ne̱yāya̍ | śikṣa̍n |
tvam | dhṛ̱ṣṇo̱ iti̍ | dhṛ̱ṣa̱tā | vī̱ta-ha̍vyam | pra | ā̱va̱ḥ | viśvā̍bhiḥ | ū̱ti-bhi̍ḥ | su̱-dāsa̍m |
pra | pauru̍-kutsim | tra̱sada̍syum | ā̱va̱ḥ | kṣetra̍-sātā | vṛ̱tra̱-hatye̍ṣu | pū̱rum |
tvam | nṛ-bhi̍ḥ | nṛ̱-ma̱na̱ḥ | de̱va-vī̍tau | bhūrī̍ṇi | vṛ̱trā | ha̱ri̱-a̱śva̱ | ha̱ṁsi̱ |
tvam | ni | dasyu̍m | cumu̍rim | dhuni̍m | ca̱ | asvā̍payaḥ | da̱bhīta̍ye | su̱-hantu̍ |
tava̍ | cyau̱tnāni̍ | va̱jra̱-ha̱sta̱ | tāni̍ | nava̍ | yat | pura̍ḥ | na̱va̱tim | ca̱ | sa̱dyaḥ |
ni̱-veśa̍ne | śa̱ta̱-ta̱mā | a̱vi̱ve̱ṣī̱ḥ | aha̍n | ca̱ | vṛ̱tram | namu̍cim | u̱ta | a̱ha̱n |
sanā̍ | tā | te̱ | i̱ndra̱ | bhoja̍nāni | rā̱ta-ha̍vyāya | dā̱śuṣe̍ | su̱-dāse̍ |
vṛṣṇe̍ | te̱ | harī̱ iti̍ | vṛṣa̍ṇā | yu̱na̱jmi̱ | vyantu̍ | brahmā̍ṇi | pu̱ru̱-śā̱ka̱ | vāja̍m |
mā | te̱ | a̱syām | sa̱ha̱sā̱-va̱n | pari̍ṣṭau | a̱ghāya̍ | bhū̱ma̱ | ha̱ri̱-va̱ḥ | pa̱rā̱-dai |
trāya̍sva | na̱ḥ | a̱vṛ̱kebhi̍ḥ | varū̍thaiḥ | tava̍ | pri̱yāsa̍ḥ | sū̱riṣu̍ | syā̱ma̱ |
pri̱yāsa̍ḥ | it | te̱ | ma̱gha̱-va̱n | a̱bhiṣṭau̍ | nara̍ḥ | ma̱de̱ma̱ | śa̱ra̱ṇe | sakhā̍yaḥ |
ni | tu̱rvaśa̍m | ni | yādva̍m | śi̱śī̱hi̱ | a̱ti̱thi̱-gvāya̍ | śaṁsya̍m | ka̱ri̱ṣyan |
sa̱dyaḥ | ci̱t | nu | te̱ | ma̱gha̱-va̱n | a̱bhiṣṭau̍ | nara̍ḥ | śa̱ṁsa̱nti̱ | u̱ktha̱-śasa̍ḥ | u̱kthā |
ye | te̱ | have̍bhiḥ | vi | pa̱ṇīn | adā̍śan | a̱smān | vṛ̱ṇī̱ṣva̱ | yujyā̍ya | tasmai̍ |
e̱te | stomā̍ḥ | na̱rām | nṛ̱-ta̱ma̱ | tubhya̍m | a̱sma̱drya̍ñcaḥ | dada̍taḥ | ma̱ghāni̍ |
teṣā̍m | i̱ndra̱ | vṛ̱tra̱-hatye̍ | śi̱vaḥ | bhū̱ḥ | sakhā̍ | ca̱ | śūra̍ḥ | a̱vi̱tā | ca̱ | nṛ̱ṇām |
nu | i̱ndra̱ | śū̱ra̱ | stava̍mānaḥ | ū̱tī | brahma̍-jūtaḥ | ta̱nvā̍ | va̱vṛ̱dha̱sva̱ |
upa̍ | na̱ḥ | vājā̍n | mi̱mī̱hi̱ | upa̍ | stīn | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
u̱graḥ | ja̱jñe̱ | vī̱ryā̍ya | sva̱dhā-vā̍n | cakri̍ḥ | apa̍ḥ | narya̍ḥ | yat | ka̱ri̱ṣyan |
jagmi̍ḥ | yuvā̍ | nṛ̱-sada̍nam | ava̍ḥ-bhiḥ | trā̱tā | na̱ḥ | indra̍ḥ | ena̍saḥ | ma̱haḥ | ci̱t |
hantā̍ | vṛ̱tram | indra̍ḥ | śūśu̍vānaḥ | pra | ā̱vī̱t | nu | vī̱raḥ | ja̱ri̱tāra̍m | ū̱tī |
kartā̍ | su̱-dāse̍ | aha̍ | vai | ū̱m̐ iti̍ | lo̱kam | dātā̍ | vasu̍ | muhu̍ḥ | ā | dā̱śuṣe̍ | bhū̱t |
yu̱dhmaḥ | a̱na̱rvā | kha̱ja̱-kṛt | sa̱mat-vā̍ | śūra̍ḥ | sa̱trā̱ṣāṭ | ja̱nuṣā̍ | ī̱m | aṣā̍ḻhaḥ |
vi | ā̱se̱ | indra̍ḥ | pṛta̍nāḥ | su̱-ojā̍ḥ | adha̍ | viśva̍m | śa̱tru̱-yanta̍m | ja̱ghā̱na̱ |
u̱bhe iti̍ | ci̱t | i̱ndra̱ | roda̍sī̱ iti̍ | ma̱hi̱-tvā | ā | pa̱prā̱tha̱ | tavi̍ṣībhiḥ | tu̱vi̱ṣma̱ḥ |
ni | vajra̍m | indra̍ḥ | hari̍-vān | mimi̍kṣan | sam | andha̍sā | made̍ṣu | vai | u̱vo̱ca̱ |
vṛṣā̍ | ja̱jā̱na̱ | vṛṣa̍ṇam | raṇā̍ya | tam | ū̱m̐ iti̍ | ci̱t | nārī̍ | narya̍m | sa̱sū̱va̱ |
pra | yaḥ | se̱nā̱-nīḥ | adha̍ | nṛ-bhya̍ḥ | asti̍ | i̱naḥ | satvā̍ | go̱-eṣa̍ṇaḥ | saḥ | dhṛ̱ṣṇuḥ |
nu | ci̱t | saḥ | bhre̱ṣa̱te̱ | jana̍ḥ | na | re̱ṣa̱t | mana̍ḥ | yaḥ | a̱sya̱ | gho̱ram | ā̱-vivā̍sāt |
ya̱jñaiḥ | yaḥ | indre̍ | dadha̍te | duvā̍ṁsi | kṣaya̍t | saḥ | rā̱ye | ṛ̱ta̱-pāḥ | ṛ̱te̱-jāḥ |
yat | i̱ndra̱ | pūrva̍ḥ | apa̍rāya | śi̱kṣa̱n | aya̍t | jyāyā̍n | kanī̍yasaḥ | de̱ṣṇam |
a̱mṛta̍ḥ | it | pari̍ | ā̱sī̱ta̱ | dū̱ram | ā | ci̱tra̱ | citrya̍m | bha̱ra̱ | ra̱yim | na̱ḥ |
yaḥ | te̱ | i̱ndra̱ | pri̱yaḥ | jana̍ḥ | dadā̍śat | asa̍t | ni̱re̱ke | a̱dri̱-va̱ḥ | sakhā̍ | te̱ |
va̱yam | te̱ | a̱syām | su̱-ma̱tau | cani̍ṣṭhāḥ | syā̱ma̱ | varū̍the | aghna̍taḥ | nṛ-pī̍tau |
e̱ṣaḥ | stoma̍ḥ | a̱ci̱kra̱da̱t | vṛṣā̍ | te̱ | u̱ta | stā̱muḥ | ma̱gha̱-va̱n | a̱kra̱pi̱ṣṭa̱ |
rā̱yaḥ | kāma̍ḥ | ja̱ri̱tāra̍m | te̱ | ā | a̱ga̱n | tvam | a̱ṅga | śa̱kra̱ | vasva̍ḥ | ā | śa̱ka̱ḥ | na̱ḥ |
saḥ | na̱ḥ | i̱ndra̱ | tva-ya̍tāyai | i̱ṣe | dhā̱ḥ | tmanā̍ | ca̱ | ye | ma̱gha-vā̍naḥ | ju̱nanti̍ |
vasvī̍ | su | te̱ | ja̱ri̱tre | a̱stu̱ | śa̱ktiḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
asā̍vi | de̱vam | go-ṛ̍jīkam | andha̍ḥ | ni | a̱smi̱n | indra̍ḥ | ja̱nuṣā̍ | ī̱m | u̱vo̱ca̱ |
bodhā̍masi | tvā̱ | ha̱ri̱-a̱śva̱ | ya̱jñaiḥ | bodha̍ | na̱ḥ | stoma̍m | andha̍saḥ | made̍ṣu |
pra | ya̱nti̱ | ya̱jñam | vi̱paya̍nti | ba̱rhiḥ | so̱ma̱-māda̍ḥ | vi̱dathe̍ | du̱dhra-vā̍caḥ |
ni | ū̱m̐ iti̍ | bhri̱ya̱nte̱ | ya̱śasa̍ḥ | gṛ̱bhāt | ā | dū̱re-u̍pabdaḥ | vṛṣa̍ṇaḥ | nṛ̱-sāca̍ḥ |
tvam | i̱ndra̱ | sravi̍ta̱vai | a̱paḥ | ka̱riti̍ kaḥ | pari̍-sthitāḥ | ahi̍nā | śū̱ra̱ | pū̱rvīḥ |
tvat | vā̱va̱kre̱ | ra̱thya̍ḥ | na | dhenā̍ḥ | reja̍nte | viśvā̍ | kṛ̱trimā̍ṇi | bhī̱ṣā |
bhī̱maḥ | vi̱ve̱ṣa̱ | āyu̍dhebhiḥ | e̱ṣā̱m | apā̍ṁsi | viśvā̍ | naryā̍ṇi | vi̱dvān |
indra̍ḥ | pura̍ḥ | jarhṛ̍ṣāṇaḥ | vi | dū̱dho̱t | vi | vajra̍-hastaḥ | ma̱hi̱nā | ja̱ghā̱na̱ |
na | yā̱tava̍ḥ | i̱ndra̱ | jū̱ju̱vu̱ḥ | na̱ḥ | na | vanda̍nā | śa̱vi̱ṣṭha̱ | ve̱dyābhi̍ḥ |
saḥ | śa̱rdha̱t | a̱ryaḥ | viṣu̍ṇasya | ja̱ntoḥ | mā | śi̱śna-de̍vāḥ | api̍ | gu̱ḥ | ṛ̱tam | na̱ḥ |
a̱bhi | kratvā̍ | i̱ndra̱ | bhū̱ḥ | adha̍ | jman | na | te̱ | vi̱vya̱k | ma̱hi̱māna̍m | rajā̍ṁsi |
svena̍ | hi | vṛ̱tram | śava̍sā | ja̱ghantha̍ | na | śatru̍ḥ | anta̍m | vi̱vi̱da̱t | yu̱dhā | te̱ |
de̱vāḥ | ci̱t | te̱ | a̱su̱ryā̍ya | pūrve̍ | anu̍ | kṣa̱trāya̍ | ma̱mi̱re̱ | sahā̍ṁsi |
indra̍ḥ | ma̱ghāni̍ | da̱ya̱te̱ | vi̱-sahya̍ | indra̍m | vāja̍sya | jo̱hu̱va̱nta̱ | sā̱tau |
kī̱riḥ | ci̱t | hi | tvām | ava̍se | ju̱hāva̍ | īśā̍nam | i̱ndra̱ | saubha̍gasya | bhūre̍ḥ |
ava̍ḥ | ba̱bhū̱tha̱ | śa̱ta̱m-ū̱te̱ | a̱sme iti̍ | a̱bhi̱-kṣa̱ttuḥ | tvā-va̍taḥ | va̱rū̱tā |
sakhā̍yaḥ | te̱ | i̱ndra̱ | vi̱śvaha̍ | syā̱ma̱ | na̱ma̱ḥ-vṛ̱dhāsa̍ḥ | ma̱hi̱nā | ta̱ru̱tra̱ |
va̱nvantu̍ | sma̱ | te̱ | ava̍sā | sa̱m-ī̱ke | a̱bhi-i̍tim | a̱ryaḥ | va̱nuṣā̍m | śavā̍ṁsi |
saḥ | na̱ḥ | i̱ndra̱ | tva-ya̍tāyai | i̱ṣe | dhā̱ḥ | tmanā̍ | ca̱ | ye | ma̱gha-vā̍naḥ | ju̱nanti̍ |
vasvī̍ | su | te̱ | ja̱ri̱tre | a̱stu̱ | śa̱ktiḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
piba̍ | soma̍m | i̱ndra̱ | manda̍tu | tvā̱ | yam | te̱ | su̱sāva̍ | ha̱ri̱-a̱śva̱ | adri̍ḥ |
so̱tuḥ | bā̱hu-bhyā̍m | su-ya̍taḥ | na | arvā̍ |
yaḥ | te̱ | mada̍ḥ | yujya̍ḥ | cāru̍ḥ | asti̍ | yena̍ | vṛ̱trāṇi̍ | ha̱ri̱-a̱śva̱ | haṁsi̍ |
saḥ | tvām | i̱ndra̱ | pra̱bhu̱va̱so̱ iti̍ prabhu-vaso | ma̱ma̱ttu̱ |
bodha̍ | su | me̱ | ma̱gha̱-va̱n | vāca̍m | ā | i̱mām | yām | te̱ | vasi̍ṣṭhaḥ | arca̍ti | pra-śa̍stim |
i̱mā | brahma̍ | sa̱dha̱-māde̍ | ju̱ṣa̱sva̱ |
śru̱dhi | hava̍m | vi̱-pi̱pā̱nasya̍ | adre̍ḥ | bodha̍ | vipra̍sya | arca̍taḥ | ma̱nī̱ṣām |
kṛ̱ṣva | duvā̍ṁsi | anta̍mā | sacā̍ | i̱mā |
na | te̱ | gira̍ḥ | api̍ | mṛ̱ṣye̱ | tu̱rasya̍ | na | su̱-stu̱tim | a̱su̱rya̍sya | vi̱dvān |
sadā̍ | te̱ | nāma̍ | sva̱-ya̱śa̱ḥ | vi̱va̱kmi̱ |
bhūri̍ | hi | te̱ | sava̍nā | mānu̍ṣeṣu | bhūri̍ | ma̱nī̱ṣī | ha̱va̱te̱ | tvām | it |
mā | ā̱re | a̱smat | ma̱gha̱-va̱n | jyok | ka̱riti̍ kaḥ |
tubhya̍ | it | i̱mā | sava̍nā | śū̱ra̱ | viśvā̍ | tubhya̍m | brahmā̍ṇi | vardha̍nā | kṛ̱ṇo̱mi̱ |
tvam | nṛ-bhi̍ḥ | havya̍ḥ | vi̱śvadhā̍ | a̱si̱ |
nu | ci̱t | nu | te̱ | manya̍mānasya | da̱sma̱ | ut | a̱śnu̱va̱nti̱ | ma̱hi̱māna̍m | u̱gra̱ |
na | vī̱rya̍m | i̱ndra̱ | te̱ | na | rādha̍ḥ |
ye | ca̱ | pūrve̍ | ṛṣa̍yaḥ | ye | ca̱ | nūtnā̍ḥ | indra̍ | brahmā̍ṇi | ja̱naya̍nta | viprā̍ḥ |
a̱sme iti̍ | te̱ | sa̱ntu̱ | sa̱khyā | śi̱vāni̍ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ut | ū̱m̐ iti̍ | brahmā̍ṇi | ai̱ra̱ta̱ | śra̱va̱syā | indra̍m | sa̱-ma̱rye | ma̱ha̱ya̱ | va̱si̱ṣṭha̱ |
ā | yaḥ | viśvā̍ni | śava̍sā | ta̱tāna̍ | u̱pa̱-śro̱tā | me̱ | īva̍taḥ | vacā̍ṁsi |
ayā̍mi | ghoṣa̍ḥ | i̱ndra̱ | de̱va-jā̍miḥ | i̱ra̱jyanta̍ | yat | śu̱rudha̍ḥ | vi-vā̍ci |
na̱hi | svam | āyu̍ḥ | ci̱ki̱te | jane̍ṣu | tāni̍ | it | aṁhā̍ṁsi | ati̍ | pa̱rṣi̱ | a̱smān |
yu̱je | ratha̍m | go̱-eṣa̍ṇam | hari̍-bhyām | upa̍ | brahmā̍ṇi | ju̱ju̱ṣā̱ṇam | a̱sthu̱ḥ |
vi | bā̱dhi̱ṣṭa̱ | syaḥ | roda̍sī̱ iti̍ | ma̱hi̱-tvā | indra̍ḥ | vṛ̱trāṇi̍ | a̱pra̱ti | ja̱gha̱nvān |
āpa̍ḥ | ci̱t | pi̱pyu̱ḥ | sta̱rya̍ḥ | na | gāva̍ḥ | nakṣa̍n | ṛ̱tam | ja̱ri̱tāra̍ḥ | te̱ | i̱ndra̱ |
yā̱hi | vā̱yuḥ | na | ni̱-yuta̍ḥ | na̱ḥ | accha̍ | tvam | hi | dhī̱bhiḥ | daya̍se | vi | vājā̍n |
te | tvā̱ | madā̍ḥ | i̱ndra̱ | mā̱da̱ya̱ntu̱ | śu̱ṣmiṇa̍m | tu̱vi̱-rādha̍sam | ja̱ri̱tre |
eka̍ḥ | de̱va̱-trā | daya̍se | hi | martā̍n | a̱smin | śū̱ra̱ | sava̍ne | mā̱da̱ya̱sva̱ |
e̱va | it | indra̍m | vṛṣa̍ṇam | vajra̍-bāhum | vasi̍ṣṭhāsaḥ | a̱bhi | a̱rca̱nti̱ | a̱rkaiḥ |
saḥ | na̱ḥ | stu̱taḥ | vī̱ra-va̍t | dhātu̍ | go-ma̍t | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
yoni̍ḥ | te̱ | i̱ndra̱ | sada̍ne | a̱kā̱ri̱ | tam | ā | nṛ-bhi̍ḥ | pu̱ru̱-hū̱ta̱ | pra | yā̱hi̱ |
asa̍ḥ | yathā̍ | na̱ḥ | a̱vi̱tā | vṛ̱dhe | ca̱ | dada̍ḥ | vasū̍ni | ma̱mada̍ḥ | ca̱ | somai̍ḥ |
gṛ̱bhī̱tam | te̱ | mana̍ḥ | i̱ndra̱ | dvi̱-barhā̍ḥ | su̱taḥ | soma̍ḥ | pari̍-siktā | madhū̍ni |
visṛ̍ṣṭa-dhenā | bha̱ra̱te̱ | su̱-vṛ̱ktiḥ | i̱yam | indra̍m | johu̍vatī | ma̱nī̱ṣā |
ā | na̱ḥ | di̱vaḥ | ā | pṛ̱thi̱vyāḥ | ṛ̱jī̱ṣi̱n | i̱dam | ba̱rhiḥ | so̱ma̱-peyā̍ya | yā̱hi̱ |
vaha̍ntu | tvā̱ | hara̍yaḥ | ma̱drya̍ñcam | ā̱ṅgū̱ṣam | accha̍ | ta̱vasa̍m | madā̍ya |
ā | na̱ḥ | viśvā̍bhiḥ | ū̱ti-bhi̍ḥ | sa̱-joṣā̍ḥ | brahma̍ | ju̱ṣā̱ṇaḥ | ha̱ri̱-a̱śva̱ | yā̱hi̱ |
varī̍vṛjat | sthavi̍rebhiḥ | su̱-śi̱pra̱ | a̱sme iti̍ | dadha̍t | vṛṣa̍ṇam | śuṣma̍m | i̱ndra̱ |
e̱ṣaḥ | stoma̍ḥ | ma̱he | u̱grāya̍ | vāhe̍ | dhu̱ri-i̍va | atya̍ḥ | na | vā̱jaya̍n | a̱dhā̱yi̱ |
indra̍ | tvā̱ | a̱yam | a̱rkaḥ | ī̱ṭṭe̱ | vasū̍nām | di̱vi-i̍va | dyām | adhi̍ | na̱ḥ | śroma̍tam | dhāḥ |
e̱va | na̱ḥ | i̱ndra̱ | vārya̍sya | pū̱rdhi̱ | pra | te̱ | ma̱hīm | su̱-ma̱tim | ve̱vi̱dā̱ma̱ |
iṣa̍m | pi̱nva̱ | ma̱ghava̍t-bhyaḥ | su̱-vīrā̍m | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ā | te̱ | ma̱haḥ | i̱ndra̱ | ū̱tī | u̱gra̱ | sa-ma̍nyavaḥ | yat | sa̱m-ara̍nta | senā̍ḥ |
patā̍ti | di̱dyut | narya̍sya | bā̱hvoḥ | mā | te̱ | mana̍ḥ | vi̱ṣva̱drya̍k | vi | cā̱rī̱t |
ni | du̱ḥ-ge | i̱ndra̱ | śna̱thi̱hi̱ | a̱mitrā̍n | a̱bhi | ye | na̱ḥ | martā̍saḥ | a̱manti̍ |
ā̱re | tam | śaṁsa̍m | kṛ̱ṇu̱hi̱ | ni̱ni̱tsoḥ | ā | na̱ḥ | bha̱ra̱ | sa̱m-bhara̍ṇam | vasū̍nām |
śa̱tam | te̱ | śi̱pri̱n | ū̱taya̍ḥ | su̱-dāse̍ | sa̱hasra̍m | śaṁsā̍ḥ | u̱ta | rā̱tiḥ | a̱stu̱ |
ja̱hi | vadha̍ḥ | va̱nuṣa̍ḥ | martya̍sya | a̱sme iti̍ | dyu̱mnam | adhi̍ | ratna̍m | ca̱ | dhe̱hi̱ |
tvā-va̍taḥ | hi | i̱ndra̱ | kratve̍ | asmi̍ | tvā-va̍taḥ | a̱vi̱tuḥ | śū̱ra̱ | rā̱tau |
viśvā̍ | it | ahā̍ni | ta̱vi̱ṣī̱-va̱ḥ | u̱gra̱ | oka̍ḥ | kṛ̱ṇu̱ṣva̱ | ha̱ri̱-va̱ḥ | na | ma̱rdhī̱ḥ |
kutsā̍ḥ | e̱te | haryi̍-aśvāya | śū̱ṣam | indre̍ | saha̍ḥ | de̱va-jū̍tam | i̱yā̱nāḥ |
sa̱trā | kṛ̱dhi̱ | su̱-hanā̍ | śū̱ra̱ | vṛ̱trā | va̱yam | taru̍trāḥ | sa̱nu̱yā̱ma̱ | vāja̍m |
e̱va | na̱ḥ | i̱ndra̱ | vārya̍sya | pū̱rdhi̱ | pra | te̱ | ma̱hīm | su̱-ma̱tim | ve̱vi̱dā̱ma̱ |
iṣa̍m | pi̱nva̱ | ma̱ghava̍t-bhyaḥ | su̱-vīrā̍m | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
na | soma̍ḥ | indra̍m | asu̍taḥ | ma̱mā̱da̱ | na | abra̍hmāṇaḥ | ma̱gha-vā̍nam | su̱tāsa̍ḥ |
tasmai̍ | u̱ktham | ja̱na̱ye̱ | yat | jujo̍ṣat | nṛ̱-vat | navī̍yaḥ | śṛ̱ṇava̍t | yathā̍ | na̱ḥ |
u̱kthe-u̍kthe | soma̍ḥ | indra̍m | ma̱mā̱da̱ | nī̱the-nī̍the | ma̱gha-vā̍nam | su̱tāsa̍ḥ |
yat | ī̱m | sa̱-bādha̍ḥ | pi̱tara̍m | na | pu̱trāḥ | sa̱mā̱na-da̍kṣāḥ | ava̍se | hava̍nte |
ca̱kāra̍ | tā | kṛ̱ṇava̍t | nū̱nam | a̱nyā | yāni̍ | bru̱vanti̍ | ve̱dhasa̍ḥ | su̱teṣu̍ |
janī̍ḥ-iva | pati̍ḥ | eka̍ḥ | sa̱mā̱naḥ | ni | ma̱mṛ̱je̱ | pura̍ḥ | indra̍ḥ | su | sarvā̍ḥ |
e̱va | tam | ā̱hu̱ḥ | u̱ta | śṛ̱ṇve̱ | indra̍ḥ | eka̍ḥ | vi̱-bha̱ktā | ta̱raṇi̍ḥ | ma̱ghānā̍m |
mi̱tha̱ḥ-tura̍ḥ | ū̱taya̍ḥ | yasya̍ | pū̱rvīḥ | a̱sme iti̍ | bha̱drāṇi̍ | sa̱śca̱ta̱ | pri̱yāṇi̍ |
e̱va | vasi̍ṣṭhaḥ | indra̍m | ū̱taye̍ | nṝn | kṛ̱ṣṭī̱nām | vṛ̱ṣa̱bham | su̱te | gṛ̱ṇā̱ti̱ |
sa̱ha̱sriṇa̍ḥ | upa̍ | na̱ḥ | mā̱hi̱ | vājā̍n | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
indra̍m | nara̍ḥ | ne̱ma-dhi̍tā | ha̱va̱nte̱ | yat | pāryā̍ḥ | yu̱naja̍te | dhiya̍ḥ | tāḥ |
śūra̍ḥ | nṛ-sā̍tā | śava̍saḥ | ca̱kā̱naḥ | ā | go-ma̍ti | vra̱je | bha̱ja̱ | tvam | na̱ḥ |
yaḥ | i̱ndra̱ | śuṣma̍ḥ | ma̱gha̱-va̱n | te̱ | asti̍ | śikṣa̍ | sakhi̍-bhyaḥ | pu̱ru̱-hū̱ta̱ | nṛ-bhya̍ḥ |
tvam | hi | dṛ̱ḻhā | ma̱gha̱-va̱n | vi-ce̍tāḥ | apa̍ | vṛ̱dhi̱ | pari̍-vṛtam | na | rādha̍ḥ |
indra̍ḥ | rājā̍ | jaga̍taḥ | ca̱rṣa̱ṇī̱nām | adhi̍ | kṣami̍ | viṣu̍-rūpam | yat | asti̍ |
tata̍ḥ | da̱dā̱ti̱ | dā̱śuṣe̍ | vasū̍ni | coda̍t | rādha̍ḥ | upa̍-stutaḥ | ci̱t | a̱rvāk |
nu | ci̱t | na̱ḥ | indra̍ḥ | ma̱gha-vā̍ | sa-hū̍tī | dā̱naḥ | vāja̍m | ni | ya̱ma̱te̱ | na̱ḥ | ū̱tī |
anū̍nā | yasya̍ | dakṣi̍ṇā | pī̱pāya̍ | vā̱mam | nṛ-bhya̍ḥ | a̱bhi-vī̍tā | sakhi̍-bhyaḥ |
nu | i̱ndra̱ | rā̱ye | vari̍vaḥ | kṛ̱dhi̱ | na̱ḥ | ā | te̱ | mana̍ḥ | va̱vṛ̱tyā̱ma̱ | ma̱ghāya̍ |
go-ma̍t | aśva̍-vat | ratha̍-vat | vyanta̍ḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
brahma̍ | na̱ḥ | i̱ndra̱ | upa̍ | yā̱hi̱ | vi̱dvān | a̱rvāñca̍ḥ | te̱ | hara̍yaḥ | sa̱ntu̱ | yu̱ktāḥ |
viśve̍ | ci̱t | hi | tvā̱ | vi̱-hava̍nta | martā̍ḥ | a̱smāka̍m | it | śṛ̱ṇu̱hi̱ | vi̱śva̱m-i̱nva̱ |
hava̍m | te̱ | i̱ndra̱ | ma̱hi̱mā | vi | ā̱na̱ṭ | brahma̍ | yat | pāsi̍ | śa̱va̱si̱n | ṛṣī̍ṇām |
ā | yat | vajra̍m | da̱dhi̱ṣe | haste̍ | u̱gra̱ | gho̱raḥ | san | kratvā̍ | ja̱ni̱ṣṭhā̱ḥ | aṣā̍ḻhaḥ |
tava̍ | pra-nī̍tī | i̱ndra̱ | johu̍vānān | sam | yat | nṝn | na | roda̍sī̱ iti̍ | ni̱netha̍ |
ma̱he | kṣa̱trāya̍ | śava̍se | hi | ja̱jñe | atū̍tujim | ci̱t | tūtu̍jiḥ | a̱śi̱śna̱t |
e̱bhiḥ | na̱ḥ | i̱ndra̱ | aha̍-bhiḥ | da̱śa̱sya̱ | du̱ḥ-mi̱trāsa̍ḥ | hi | kṣi̱taya̍ḥ | pava̍nte |
prati̍ | yat | caṣṭe̍ | anṛ̍tam | a̱ne̱nāḥ | ava̍ | dvi̱tā | varu̍ṇaḥ | mā̱yī | na̱ḥ | sā̱t |
vo̱cema̍ | it | indra̍m | ma̱gha-vā̍nam | e̱na̱m | ma̱haḥ | rā̱yaḥ | rādha̍saḥ | yat | dada̍t | na̱ḥ |
yaḥ | arca̍taḥ | brahma̍-kṛtim | avi̍ṣṭhaḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
a̱yam | soma̍ḥ | i̱ndra̱ | tubhya̍m | su̱nve̱ | ā | tu | pra | yā̱hi̱ | ha̱ri̱-va̱ḥ | tat-o̍kāḥ |
piba̍ | tu | a̱sya | su-su̍tasya | cāro̍ḥ | dada̍ḥ | ma̱ghāni̍ | ma̱gha̱-va̱n | i̱yā̱naḥ |
brahma̍n | vī̱ra̱ | brahma̍-kṛtim | ju̱ṣā̱ṇaḥ | a̱rvā̱cī̱naḥ | hari̍-bhiḥ | yā̱hi̱ | tūya̍m |
a̱smin | ū̱m̐ iti̍ | su | sava̍ne | mā̱da̱ya̱sva̱ | upa̍ | brahmā̍ṇi | śṛ̱ṇa̱va̱ḥ | i̱mā | na̱ḥ |
kā | te̱ | a̱sti̱ | ara̍m-kṛtiḥ | su̱-u̱ktaiḥ | ka̱dā | nū̱nam | te̱ | ma̱gha̱-va̱n | dā̱śe̱ma̱ |
viśvā̍ḥ | ma̱tīḥ | ā | ta̱ta̱ne̱ | tvā̱-yā | adha̍ | me̱ | i̱ndra̱ | śṛ̱ṇa̱va̱ḥ | havā̍ | i̱mā |
u̱to iti̍ | gha̱ | te | pu̱ru̱ṣyā̍ḥ | it | ā̱sa̱n | yeṣā̍m | pūrve̍ṣām | a̱śṛ̱ṇo̱ḥ | ṛṣī̍ṇām |
adha̍ | a̱ham | tvā̱ | ma̱gha̱-va̱n | jo̱ha̱vī̱mi̱ | tvam | na̱ḥ | i̱ndra̱ | a̱si̱ | pra-ma̍tiḥ | pi̱tā-i̍va |
vo̱cema̍ | it | indra̍m | ma̱gha-vā̍nam | e̱na̱m | ma̱haḥ | ra̱yaḥ | rādha̍saḥ | yat | dada̍t | na̱ḥ |
yaḥ | arca̍taḥ | brahma̍-kṛtim | avi̍ṣṭhaḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ā | na̱ḥ | de̱va̱ | śava̍sā | yā̱hi̱ | śu̱ṣmi̱n | bhava̍ | vṛ̱dhaḥ | i̱ndra̱ | rā̱yaḥ | a̱sya |
ma̱he | nṛ̱mṇāya̍ | nṛ̱-pa̱te̱ | su̱-va̱jra̱ | mahi̍ | kṣa̱trāya̍ | pauṁsyā̍ya | śū̱ra̱ |
hava̍nte | ū̱m̐ iti̍ | tvā̱ | havya̍m | vi-vā̍ci | ta̱nūṣu̍ | śūrā̍ḥ | sūrya̍sya | sā̱tau |
tvam | viśve̍ṣu | senya̍ḥ | jane̍ṣu | tvam | vṛ̱trāṇi̍ | ra̱ndha̱ya̱ | su̱-hantu̍ |
ahā̍ | yat | i̱ndra̱ | su̱-dinā̍ | vi̱-u̱cchān | dadha̍ḥ | yat | ke̱tum | u̱pa̱-mam | sa̱mat-su̍ |
ni | a̱gniḥ | sī̱da̱t | asu̍raḥ | na | hotā̍ | hu̱vā̱naḥ | atra̍ | su̱-bhagā̍ya | de̱vān |
va̱yam | te | te̱ | i̱ndra̱ | ye | ca̱ | de̱va̱ | stava̍nta | śū̱ra̱ | dada̍taḥ | ma̱ghāni̍ |
yaccha̍ | sū̱ri-bhya̍ḥ | u̱pa̱-mam | varū̍tham | su̱-ā̱bhuva̍ḥ | ja̱ra̱ṇām | a̱śna̱va̱nta̱ |
vo̱cema̍ | it | indra̍m | ma̱gha-vā̍nam | e̱na̱m | ma̱haḥ | rā̱yaḥ | rādha̍saḥ | yat | dada̍t | na̱ḥ |
yaḥ | arca̍taḥ | brahma̍-kṛtim | avi̍ṣṭhaḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
pra | va̱ḥ | indrā̍ya | māda̍nam | hari̍-aśvāya | gā̱ya̱ta̱ |
sakhā̍yaḥ | so̱ma̱-pāvne̍ |
śaṁsa̍ | it | u̱ktham | su̱-dāna̍ve | u̱ta | dyu̱kṣam | yathā̍ | nara̍ḥ |
ca̱kṛ̱ma | sa̱tya-rā̍dhase |
tvam | na̱ḥ | i̱ndra̱ | vā̱ja̱-yuḥ | tvam | ga̱vyuḥ | śa̱ta̱kra̱to̱ iti̍ śata-krato |
tvam | hi̱ra̱ṇya̱-yuḥ | va̱so̱ iti̍ |
va̱yam | i̱ndra̱ | tvā̱-yava̍ḥ | a̱bhi | pra | no̱nu̱ma̱ḥ | vṛ̱ṣa̱n |
vi̱ddhi | tu | a̱sya | na̱ḥ | va̱so̱ iti̍ |
mā | na̱ḥ | ni̱de | ca̱ | vakta̍ve | a̱ryaḥ | ra̱ndhī̱ḥ | arā̍vṇe |
tve iti̍ | api̍ | kratu̍ḥ | mama̍ |
tvam | varma̍ | a̱si̱ | sa̱-pratha̍ḥ | pu̱ra̱ḥ-yo̱dhaḥ | ca̱ | vṛ̱tra̱-ha̱n |
tvayā̍ | prati̍ | bru̱ve̱ | yu̱jā |
ma̱hān | u̱ta | a̱si̱ | yasya̍ | te̱ | anu̍ | sva̱dhāva̍rī̱ iti̍ sva̱dhā-va̍rī | saha̍ḥ |
ma̱mnāte̱ iti̍ | i̱ndra̱ | roda̍sī̱ iti̍ |
tam | tvā̱ | ma̱rutva̍tī | pari̍ | bhuva̍t | vāṇī̍ | sa̱-yāva̍rī |
nakṣa̍māṇā | sa̱ha | dyu-bhi̍ḥ |
ū̱rdhvāsa̍ḥ | tvā̱ | anu̍ | inda̍vaḥ | bhuva̍n | da̱smam | upa̍ | dyavi̍ |
sam | te̱ | na̱ma̱nta̱ | kṛ̱ṣṭaya̍ḥ |
pra | va̱ḥ | ma̱he | ma̱hi̱-vṛdhe̍ | bha̱ra̱dhva̱m | pra-ce̍tase | pra | su̱-ma̱tim | kṛ̱ṇu̱dhva̱m |
viśa̍ḥ | pū̱rvīḥ | pra | ca̱ra̱ | ca̱rṣa̱ṇi̱-prāḥ |
u̱ru̱-vyaca̍se | ma̱hine̍ | su̱-vṛ̱ktim | indrā̍ya | brahma̍ | ja̱na̱ya̱nta̱ | viprā̍ḥ |
tasya̍ | vra̱tāni̍ | na | mi̱na̱nti̱ | dhīrā̍ḥ |
indra̍m | vāṇī̍ḥ | anu̍tta-manyum | e̱va | sa̱trā | rājā̍nam | da̱dhi̱re̱ | saha̍dhyai |
hari̍-aśvāya | ba̱rha̱ya̱ | sam | ā̱pīn |
mo iti̍ | su | tvā̱ | vā̱ghata̍ḥ | ca̱na | ā̱re | a̱smat | ni | rī̱ra̱ma̱n |
ā̱rāttā̍t | ci̱t | sa̱dha̱-māda̍m | na̱ḥ | ā | ga̱hi̱ | i̱ha | vā̱ | san | upa̍ | śru̱dhi̱ |
i̱me | hi | te̱ | bra̱hma̱-kṛta̍ḥ | su̱te | sacā̍ | madhau̍ | na | makṣa̍ḥ | āsa̍te |
indre̍ | kāma̍m | ja̱ri̱tāra̍ḥ | va̱su̱-yava̍ḥ | rathe̍ | na | pāda̍m | ā | da̱dhu̱ḥ |
rā̱yaḥ-kā̍maḥ | vajra̍-hastam | su̱-dakṣi̍ṇam | pu̱traḥ | na | pi̱tara̍m | hu̱ve̱ |
i̱me | indrā̍ya | su̱nvi̱re̱ | somā̍saḥ | dadhi̍-āśiraḥ |
tān | ā | madā̍ya | va̱jra̱-ha̱sta̱ | pī̱taye̍ | hari̍-bhyām | yā̱hi̱ | oka̍ḥ | ā |
śrava̍t | śrut-ka̍rṇaḥ | ī̱ya̱te̱ | vasū̍nām | nu | ci̱t | na̱ḥ | ma̱rdhi̱ṣa̱t | gira̍ḥ |
sa̱dyaḥ | ci̱t | yaḥ | sa̱hasrā̍ṇi | śa̱tā | dada̍t | naki̍ḥ | ditsa̍ntam | ā | mi̱na̱t |
saḥ | vī̱raḥ | apra̍ti-skutaḥ | indre̍ṇa | śū̱śu̱ve̱ | nṛ-bhi̍ḥ |
yaḥ | te̱ | ga̱bhī̱rā | sava̍nāni | vṛ̱tra̱-ha̱n | su̱noti̍ | ā | ca̱ | dhāva̍ti |
bhava̍ | varū̍tham | ma̱gha̱-va̱n | ma̱ghonā̍m | yat | sa̱m-ajā̍si | śardha̍taḥ |
vi | tvā-ha̍tasya | veda̍nam | bha̱je̱ma̱hi̱ | ā | du̱ḥ-naśa̍ḥ | bha̱ra̱ | gaya̍m |
su̱nota̍ | so̱ma̱-pāvne̍ | soma̍m | indrā̍ya | va̱jriṇe̍ |
paca̍ta | pa̱ktīḥ | ava̍se | kṛ̱ṇu̱dhvam | it | pṛ̱ṇan | it | pṛ̱ṇa̱te | maya̍ḥ |
mā | sre̱dha̱ta̱ | so̱mi̱na̱ḥ | dakṣa̍ta | ma̱he | kṛ̱ṇu̱dhvam | rā̱ye | ā̱-tuje̍ |
ta̱raṇi̍ḥ | it | ja̱ya̱ti̱ | kṣeti̍ | puṣya̍ti | na | de̱vāsa̍ḥ | ka̱va̱tnave̍ |
naki̍ḥ | su̱-dāsa̍ḥ | ratha̍m | pari̍ | ā̱sa̱ | na | rī̱ra̱ma̱t |
indra̍ḥ | yasya̍ | a̱vi̱tā | yasya̍ | ma̱ruta̍ḥ | gama̍t | saḥ | go-ma̍ti | vra̱je |
gama̍t | vāja̍m | vā̱jaya̍n | i̱ndra̱ | martya̍ḥ | yasya̍ | tvam | a̱vi̱tā | bhuva̍ḥ |
a̱smāka̍m | bo̱dhi̱ | a̱vi̱tā | rathā̍nām | a̱smāka̍m | śū̱ra̱ | nṛ̱ṇām |
ut | it | nu | a̱sya̱ | ri̱cya̱te̱ | aṁśa̍ḥ | dhana̍m | na | ji̱gyuṣa̍ḥ |
yaḥ | indra̍ḥ | hari̍-vān | na | da̱bha̱nti̱ | tam | ripa̍ḥ | dakṣa̍m | da̱dhā̱ti̱ | so̱mini̍ |
mantra̍m | akha̍rvam | su-dhi̍tam | su̱-peśa̍sam | dadhā̍ta | ya̱jñiye̍ṣu | ā |
pū̱rvīḥ | ca̱na | pra-si̍tayaḥ | ta̱ra̱nti̱ | tam | yaḥ | indre̍ | karma̍ṇā | bhuva̍t |
kaḥ | tam | i̱ndra̱ | tvā-va̍sum | ā | martya̍ḥ | da̱dha̱rṣa̱ti̱ |
śra̱ddhā | it | te̱ | ma̱gha̱-va̱n | pārye̍ | di̱vi | vā̱jī | vāja̍m | si̱sā̱sa̱ti̱ |
ma̱ghona̍ḥ | sma̱ | vṛ̱tra̱-hatye̍ṣu | co̱da̱ya̱ | ye | dada̍ti | pri̱yā | vasu̍ |
tava̍ | pra-nī̍tī | ha̱ri̱-a̱śva̱ | sū̱ri-bhi̍ḥ | viśvā̍ | ta̱re̱ma̱ | du̱ḥ-i̱tā |
tava̍ | it | i̱ndra̱ | a̱va̱mam | vasu̍ | tvam | pu̱ṣya̱si̱ | ma̱dhya̱mam |
sa̱trā | viśva̍sya | pa̱ra̱masya̍ | rā̱ja̱si̱ | naki̍ḥ | tvā̱ | goṣu̍ | vṛ̱ṇva̱te̱ |
tvam | viśva̍sya | dha̱na̱-dāḥ | a̱si̱ | śru̱taḥ | ye | ī̱m | bhava̍nti | ā̱jaya̍ḥ |
tava̍ | a̱yam | viśva̍ḥ | pu̱ru̱-hū̱ta̱ | pārthi̍vaḥ | a̱va̱syuḥ | nāma̍ | bhi̱kṣa̱te̱ |
yat | i̱ndra̱ | yāva̍taḥ | tvam | e̱tāva̍t | a̱ham | īśī̍ya |
sto̱tāra̍m | it | di̱dhi̱ṣe̱ya̱ | ra̱da̱va̱so̱ iti̍ rada-vaso | na | pā̱pa̱-tvāya̍ | rā̱sī̱ya̱ |
śikṣe̍yam | it | ma̱ha̱-ya̱te | di̱ve-di̍ve | rā̱yaḥ | ā | ku̱ha̱ci̱t-vide̍ |
na̱hi | tvat | a̱nyat | ma̱gha̱-va̱n | na̱ḥ | āpya̍m | vasya̍ḥ | asti̍ | pi̱tā | ca̱na |
ta̱raṇi̍ḥ | it | si̱sā̱sa̱ti̱ | vāja̍m | pura̍m-dhyā | yu̱jā |
ā | va̱ḥ | indra̍m | pu̱ru̱-hū̱tam | na̱me̱ | gi̱rā | ne̱mim | taṣṭā̍-iva | su̱-drva̍m |
na | du̱ḥ-stu̱tī | martya̍ḥ | vi̱nda̱te̱ | vasu̍ | na | sredha̍ntam | ra̱yiḥ | na̱śa̱t |
su̱-śakti̍ḥ | it | ma̱gha̱-va̱n | tubhya̍m | mā-va̍te | de̱ṣṇam | yat | pārye̍ | di̱vi |
a̱bhi | tvā̱ | śū̱ra̱ | no̱nu̱ma̱ḥ | adu̍gdhāḥ-iva | dhe̱nava̍ḥ |
īśā̍nam | a̱sya | jaga̍taḥ | sva̱ḥ-dṛśa̍m | īśā̍nam | i̱ndra̱ | ta̱sthuṣa̍ḥ |
na | tvā-vā̍n | a̱nyaḥ | di̱vyaḥ | na | pārthi̍vaḥ | na | jā̱taḥ | na | ja̱ni̱ṣya̱te̱ |
a̱śva̱-yanta̍ḥ | ma̱gha̱-va̱n | i̱ndra̱ | vā̱jina̍ḥ | ga̱vyanta̍ḥ | tvā̱ | ha̱vā̱ma̱he̱ |
a̱bhi | sa̱taḥ | tat | ā | bha̱ra̱ | indra̍ | jyāya̍ḥ | kanī̍yasaḥ |
pu̱ru̱-vasu̍ḥ | hi | ma̱gha̱-va̱n | sa̱nāt | asi̍ | bhare̍-bhare | ca̱ | havya̍ḥ |
parā̍ | nu̱da̱sva̱ | ma̱gha̱-va̱n | a̱mitrā̍n | su̱-vedā̍ | na̱ḥ | vasu̍ | kṛ̱dhi̱ |
a̱smāka̍m | bo̱dhi̱ | a̱vi̱tā | ma̱hā̱-dha̱ne | bhava̍ | vṛ̱dhaḥ | sakhī̍nām |
indra̍ | kratu̍m | na̱ḥ | ā | bha̱ra̱ | pi̱tā | pu̱trebhya̍ḥ | yathā̍ |
śikṣa̍ | na̱ḥ | a̱smin | pu̱ru̱-hū̱ta̱ | yāma̍ni | jī̱vāḥ | jyoti̍ḥ | a̱śī̱ma̱hi̱ |
mā | na̱ḥ | ajñā̍tāḥ | vṛ̱janā̍ḥ | du̱ḥ-ā̱dhya̍ḥ | mā | aśi̍vāsaḥ | ava̍ | kra̱mu̱ḥ |
tvayā̍ | va̱yam | pra̱-vata̍ḥ | śaśva̍tīḥ | a̱paḥ | ati̍ | śū̱ra̱ | ta̱rā̱ma̱si̱ |
śvi̱tyañca̍ḥ | mā | da̱kṣi̱ṇa̱taḥ-ka̍pardāḥ | dhi̱ya̱m-ji̱nvāsa̍ḥ | a̱bhi | hi | pra̱-ma̱nduḥ |
u̱t-tiṣṭha̍n | vo̱ce̱ | pari̍ | ba̱rhiṣa̍ḥ | nṝn | na | me̱ | dū̱rāt | avi̍tave | vasi̍ṣṭhāḥ |
dū̱rāt | indra̍m | a̱na̱ya̱n | ā | su̱tena̍ | ti̱raḥ | vai̱śa̱ntam | ati̍ | pānta̍m | u̱gram |
pāśa̍-dyumnasya | vā̱ya̱tasya̍ | somā̍t | su̱tāt | indra̍ḥ | a̱vṛ̱ṇī̱ta̱ | vasi̍ṣṭhān |
e̱va | it | nu | ka̱m | sindhu̍m | e̱bhi̱ḥ | ta̱tā̱ra̱ | e̱va | it | nu | ka̱m | bhe̱dam | e̱bhi̱ḥ | ja̱ghā̱na̱ |
e̱va | it | nu | ka̱m | dā̱śa̱-rā̱jñe | su̱-dāsa̍m | pra | ā̱va̱t | indra̍ḥ | brahma̍ṇā | va̱ḥ | va̱si̱ṣṭhā̱ḥ |
juṣṭī̍ | na̱ra̱ḥ | brahma̍ṇā | va̱ḥ | pi̱tṝ̱ṇām | akṣa̍m | a̱vya̱ya̱m | na | kila̍ | ri̱ṣā̱tha̱ |
yat | śakva̍rīṣu | bṛ̱ha̱tā | rave̍ṇa | indre̍ | śuṣma̍m | ada̍dhāta | va̱si̱ṣṭhā̱ḥ |
ut | dyām-i̍va | it | tṛ̱ṣṇa-ja̍ḥ | nā̱thi̱tāsa̍ḥ | adī̍dhayuḥ | dā̱śa̱-rā̱jñe | vṛ̱tāsa̍ḥ |
vasi̍ṣṭhasya | stu̱va̱taḥ | indra̍ḥ | a̱śro̱t | u̱rum | tṛtsu̍-bhyaḥ | a̱kṛ̱ṇo̱t | ū̱m̐ iti̍ | lo̱kam |
da̱ṇḍāḥ-i̍va | it | go̱-aja̍nāsaḥ | ā̱sa̱n | pari̍-chinnāḥ | bha̱ra̱tāḥ | a̱rbha̱kāsa̍ḥ |
abha̍vat | ca̱ | pu̱ra̱ḥ-e̱tā | vasi̍ṣṭhaḥ | āt | it | tṛtsū̍nām | viśa̍ḥ | a̱pra̱tha̱nta̱ |
traya̍ḥ | kṛ̱ṇva̱nti̱ | bhuva̍neṣu | reta̍ḥ | ti̱sraḥ | pra̱-jāḥ | āryā̍ḥ | jyoti̍ḥ-agrāḥ |
traya̍ḥ | gha̱rmāsa̍ḥ | u̱ṣasa̍m | sa̱ca̱nte̱ | sarvā̍n | it | tān | anu̍ | vi̱du̱ḥ | vasi̍ṣṭhāḥ |
sūrya̍sya-iva | va̱kṣatha̍ḥ | jyoti̍ḥ | e̱ṣā̱m | sa̱mu̱drasya̍-iva | ma̱hi̱mā | ga̱bhī̱raḥ |
vāta̍sya-iva | pra̱-ja̱vaḥ | na | a̱nyena̍ | stoma̍ḥ | va̱si̱ṣṭhā̱ḥ | anu̍-etave | va̱ḥ |
te | it | ni̱ṇyam | hṛda̍yasya | pra̱-ke̱taiḥ | sa̱hasra̍-valśam | a̱bhi | sam | ca̱ra̱nti̱ |
ya̱mena̍ | ta̱tam | pa̱ri̱-dhim | vaya̍ntaḥ | a̱psa̱rasa̍ḥ | upa̍ | se̱du̱ḥ | vasi̍ṣṭhāḥ |
vi̱-dyuta̍ḥ | jyoti̍ḥ | pari̍ | sa̱m-jihā̍nam | mi̱trāvaru̍ṇā | yat | apa̍śyatām | tvā̱ |
tat | te̱ | janma̍ | u̱ta | eka̍m | va̱si̱ṣṭha̱ | a̱gastya̍ḥ | yat | tvā̱ | vi̱śaḥ | ā̱-ja̱bhāra̍ |
u̱ta | a̱si̱ | mai̱trā̱va̱ru̱ṇaḥ | va̱si̱ṣṭha̱ | u̱rvaśyā̍ḥ | bra̱hma̱n | mana̍saḥ | adhi̍ | jā̱taḥ |
dra̱psam | ska̱nnam | brahma̍ṇā | daivye̍na | viśve̍ | de̱vāḥ | puṣka̍re | tvā̱ | a̱da̱da̱nta̱ |
saḥ | pra̱-ke̱taḥ | u̱bhaya̍sya | pra̱-vi̱dvān | sa̱hasra̍-dānaḥ | u̱ta | vā̱ | sa-dā̍naḥ |
ya̱mena̍ | ta̱tam | pa̱ri̱-dhim | va̱yi̱ṣyan | a̱psa̱rasa̍ḥ | pari̍ | ja̱jñe̱ | vasi̍ṣṭhaḥ |
sa̱tre | ha̱ | jā̱tau | i̱ṣi̱tā | nama̍ḥ-bhiḥ | ku̱mbhe | reta̍ḥ | si̱si̱ca̱tu̱ḥ | sa̱mā̱nam |
tata̍ḥ | ha̱ | māna̍ḥ | ut | i̱yā̱ya̱ | madhyā̍t | tata̍ḥ | jā̱tam | ṛṣi̍m | ā̱hu̱ḥ | vasi̍ṣṭham |
u̱ktha̱-bhṛta̍m | sā̱ma̱-bhṛta̍m | bi̱bha̱rti̱ | grāvā̍ṇam | bibhra̍t | pra | va̱dā̱ti̱ | agre̍ |
upa̍ | e̱na̱m | ā̱dhva̱m | su̱-ma̱na̱syamā̍nāḥ | ā | va̱ḥ | ga̱cchā̱ti̱ | pra̱-tṛ̱da̱ḥ | vasi̍ṣṭhaḥ |
pra | śu̱krā | e̱tu̱ | de̱vī | ma̱nī̱ṣā | a̱smat | su-ta̍ṣṭaḥ | ratha̍ḥ | na | vā̱jī |
vi̱duḥ | pṛ̱thi̱vyāḥ | di̱vaḥ | ja̱nitra̍m | śṛ̱ṇvanti̍ | āpa̍ḥ | adha̍ | kṣara̍ntīḥ |
āpa̍ḥ | ci̱t | a̱smai̱ | pinva̍nta | pṛ̱thvīḥ | vṛ̱treṣu̍ | śūrā̍ḥ | maṁsa̍nte | u̱grāḥ |
ā | dhū̱ḥ-su | a̱smai̱ | dadhā̍ta | aśvā̍n | indra̍ḥ | na | va̱jrī | hira̍ṇya-bāhuḥ |
a̱bhi | pra | sthā̱ta̱ | aha̍-iva | ya̱jñam | yātā̍-iva | patma̍n | tmanā̍ | hi̱no̱ta̱ |
tmanā̍ | sa̱mat-su̍ | hi̱nota̍ | ya̱jñam | dadhā̍ta | ke̱tum | janā̍ya | vī̱ram |
ut | a̱sya̱ | śuṣmā̍t | bhā̱nuḥ | na | ā̱rta̱ | bibha̍rti | bhā̱ram | pṛ̱thi̱vī | na | bhūma̍ |
hvayā̍mi | de̱vān | ayā̍tuḥ | a̱gne̱ | sādha̍n | ṛ̱tena̍ | dhiya̍m | da̱dhā̱mi̱ |
a̱bhi | va̱ḥ | de̱vīm | dhiya̍m | da̱dhi̱dhva̱m | pra | va̱ḥ | de̱va̱-trā | vāca̍m | kṛ̱ṇu̱dhva̱m |
ā | ca̱ṣṭe̱ | ā̱sā̱m | pātha̍ḥ | na̱dīnā̍m | varu̍ṇaḥ | u̱graḥ | sa̱hasra̍-cakṣāḥ |
rājā̍ | rā̱ṣṭrānā̍m | peśa̍ḥ | na̱dīnā̍m | anu̍ttam | a̱smai̱ | kṣa̱tram | vi̱śva-ā̍yu |
avi̍ṣṭo̱ iti̍ | a̱smān | viśvā̍su | vi̱kṣu | adyu̍m | kṛ̱ṇo̱ta̱ | śaṁsa̍m | ni̱ni̱tsoḥ |
vi | e̱tu̱ | di̱dyut | dvi̱ṣām | aśe̍vā | yu̱yota̍ | viṣva̍k | rapa̍ḥ | ta̱nūnā̍m |
avī̍t | na̱ḥ | a̱gniḥ | ha̱vya̱-at | nama̍ḥ-bhiḥ | preṣṭha̍ḥ | a̱smai̱ | a̱dhā̱yi̱ | stoma̍ḥ |
sa̱-jūḥ | de̱vebhi̍ḥ | a̱pām | napā̍tam | sakhā̍yam | kṛ̱dhva̱m | śi̱vaḥ | na̱ḥ | a̱stu̱ |
a̱p-jām | u̱kthaiḥ | ahi̍m | gṛ̱ṇī̱ṣe̱ | bu̱dhne | na̱dīnā̍m | raja̍ḥ-su | sīda̍n |
mā | na̱ḥ | ahi̍ḥ | bu̱dhnya̍ḥ | ri̱ṣe | dhā̱t | mā | ya̱jñaḥ | a̱sya̱ | sri̱dha̱t | ṛ̱ta̱-yoḥ |
u̱ta | na̱ḥ | e̱ṣu | nṛṣu̍ | śrava̍ḥ | dhu̱ḥ | pra | rā̱ye | ya̱ntu̱ | śardha̍ntaḥ | a̱ryaḥ |
tapa̍nti | śatru̍m | sva̍ḥ | na | bhūma̍ | ma̱hā-se̍nāsaḥ | ame̍bhiḥ | e̱ṣā̱m |
ā | yat | na̱ḥ | patnī̍ḥ | gama̍nti | accha̍ | tvaṣṭā̍ | su̱-pā̱ṇiḥ | dadhā̍tu | vī̱rān |
prati̍ | na̱ḥ | stoma̍m | tvaṣṭā̍ | ju̱ṣe̱ta̱ | syāt | a̱sme iti̍ | a̱rama̍tiḥ | va̱su̱-yuḥ |
tā | na̱ḥ | rā̱sa̱n | rā̱ti̱-sāca̍ḥ | vasū̍ni | ā | roda̍sī̱ iti̍ | va̱ru̱ṇā̱nī | śṛ̱ṇo̱tu̱ |
varū̍trībhiḥ | su̱-śa̱ra̱ṇaḥ | na̱ḥ | a̱stu̱ | tvaṣṭā̍ | su̱-datra̍ḥ | vi | da̱dhā̱tu̱ | rāya̍ḥ |
tat | na̱ḥ | rāya̍ḥ | parva̍tāḥ | tat | na̱ḥ | āpa̍ḥ | tat | rā̱ti̱-sāca̍ḥ | oṣa̍dhīḥ | u̱ta | dyauḥ |
vana̱spati̍-bhiḥ | pṛ̱thi̱vī | sa̱-joṣā̍ḥ | u̱bhe iti̍ | roda̍sī̱ iti̍ | pari̍ | pā̱sa̱ta̱ḥ | na̱ḥ |
anu̍ | tat | u̱rvī iti̍ | roda̍sī̱ iti̍ | ji̱hā̱tā̱m | anu̍ | dyu̱kṣaḥ | varu̍ṇaḥ | indra̍-sakhā |
anu̍ | viśve̍ | ma̱ruta̍ḥ | ye | sa̱hāsa̍ḥ | rā̱yaḥ | syā̱ma̱ | dha̱ruṇa̍m | dhi̱yadhyai̍ |
tat | na̱ḥ | indra̍ḥ | varu̍ṇaḥ | mi̱traḥ | a̱gniḥ | āpa̍ḥ | oṣa̍dhīḥ | va̱nina̍ḥ | ju̱ṣa̱nta̱ |
śarma̍n | syā̱ma̱ | ma̱rutā̍m | u̱pa-sthe̍ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
śam | na̱ḥ | i̱ndrā̱gnī iti̍ | bha̱va̱tā̱m | ava̍ḥ-bhiḥ | śam | na̱ḥ | indrā̱varu̍ṇā | rā̱ta-ha̍vyā |
śam | indrā̱somā̍ | su̱vi̱tāya̍ | śam | yoḥ | śam | na̱ḥ | indrā̍pū̱ṣaṇā̍ | vāja̍-sātau |
śam | na̱ḥ | bhaga̍ḥ | śam | ū̱m̐ iti̍ | na̱ḥ | śaṁsa̍ḥ | a̱stu̱ | śam | na̱ḥ | pura̍m-dhiḥ | śam | ū̱m̐ iti̍ | sa̱ntu̱ | rāya̍ḥ |
śam | na̱ḥ | sa̱tyasya̍ | su̱-yama̍sya | śaṁsa̍ḥ | śam | na̱ḥ | a̱rya̱mā | pu̱ru̱-jā̱taḥ | a̱stu̱ |
śam | na̱ḥ | dhā̱tā | śam | ū̱m̐ iti̍ | dha̱rtā | na̱ḥ | a̱stu̱ | śam | na̱ḥ | u̱rū̱cī | bha̱va̱tu̱ | sva̱dhābhi̍ḥ |
śam | roda̍sī̱ iti̍ | bṛ̱ha̱tī iti̍ | śam | na̱ḥ | adri̍ḥ | śam | na̱ḥ | de̱vānā̍m | su̱-havā̍ni | sa̱ntu̱ |
śam | na̱ḥ | a̱gniḥ | jyoti̍ḥ-anīkaḥ | a̱stu̱ | śam | na̱ḥ | mi̱trāvaru̍ṇau | a̱śvinā̍ | śam |
śam | na̱ḥ | su̱-kṛtā̍m | su̱-kṛ̱tāni̍ | sa̱ntu̱ | śam | na̱ḥ | i̱ṣi̱raḥ | a̱bhi | vā̱tu̱ | vāta̍ḥ |
śam | na̱ḥ | dyāvā̍pṛthi̱vī iti̍ | pū̱rva-hū̍tau | śam | a̱ntari̍kṣam | dṛ̱śaye̍ | na̱ḥ | a̱stu̱ |
śam | na̱ḥ | oṣa̍dhīḥ | va̱nina̍ḥ | bha̱va̱ntu̱ | śam | na̱ḥ | raja̍saḥ | pati̍ḥ | a̱stu̱ | ji̱ṣṇuḥ |
śam | na̱ḥ | indra̍ḥ | vasu̍-bhiḥ | de̱vaḥ | a̱stu̱ | śam | ā̱di̱tyebhi̍ḥ | varu̍ṇaḥ | su̱-śaṁsa̍ḥ |
śam | na̱ḥ | ru̱draḥ | ru̱drebhi̍ḥ | jalā̍ṣaḥ | śam | na̱ḥ | tvaṣṭā̍ | gnābhi̍ḥ | i̱ha | śṛ̱ṇo̱tu̱ |
śam | na̱ḥ | soma̍ḥ | bha̱va̱tu̱ | brahma̍ | śam | na̱ḥ | śam | na̱ḥ | grāvā̍ṇaḥ | śam | ū̱m̐ iti̍ | sa̱ntu̱ | ya̱jñāḥ |
śam | na̱ḥ | svarū̍ṇām | mi̱taya̍ḥ | bha̱va̱ntu̱ | śam | na̱ḥ | pra̱-sva̍ḥ | śam | ū̱m̐ iti̍ | a̱stu̱ | vedi̍ḥ |
śam | na̱ḥ | sūrya̍ḥ | u̱ru̱-cakṣā̍ḥ | ut | e̱tu̱ | śam | na̱ḥ | cata̍sraḥ | pra̱-diśa̍ḥ | bha̱va̱ntu̱ |
śam | na̱ḥ | parva̍tāḥ | dhru̱vaya̍ḥ | bha̱va̱ntu̱ | śam | na̱ḥ | sindha̍vaḥ | śam | ū̱m̐ iti̍ | sa̱ntu̱ | āpa̍ḥ |
śam | na̱ḥ | adi̍tiḥ | bha̱va̱tu̱ | vra̱tebhi̍ḥ | śam | na̱ḥ | bha̱va̱ntu̱ | ma̱ruta̍ḥ | su̱-a̱rkāḥ |
śam | na̱ḥ | viṣṇu̍ḥ | śam | ū̱m̐ iti̍ | pū̱ṣā | na̱ḥ | a̱stu̱ | śam | na̱ḥ | bha̱vitra̍m | śam | ū̱m̐ iti̍ | a̱stu̱ | vā̱yuḥ |
śam | na̱ḥ | de̱vaḥ | sa̱vi̱tā | trāya̍māṇaḥ | śam | na̱ḥ | bha̱va̱ntu̱ | u̱ṣasa̍ḥ | vi̱-bhā̱tīḥ |
śam | na̱ḥ | pa̱rjanya̍ḥ | bha̱va̱tu̱ | pra̱-jābhya̍ḥ | śam | na̱ḥ | kṣetra̍sya | pati̍ḥ | a̱stu̱ | śa̱m-bhuḥ |
śam | na̱ḥ | de̱vāḥ | vi̱śva-de̍vāḥ | bha̱va̱ntu̱ | śam | sara̍svatī | sa̱ha | dhī̱bhiḥ | a̱stu̱ |
śam | a̱bhi̱-sāca̍ḥ | śam | ū̱m̐ iti̍ | rā̱ti̱-sāca̍ḥ | śam | na̱ḥ | di̱vyāḥ | pārthi̍vāḥ | śam | na̱ḥ | apyā̍ḥ |
śam | na̱ḥ | sa̱tyasya̍ | pata̍yaḥ | bha̱va̱ntu̱ | śam | na̱ḥ | arva̍ntaḥ | śam | ū̱m̐ iti̍ | sa̱ntu̱ | gāva̍ḥ |
śam | na̱ḥ | ṛ̱bhava̍ḥ | su̱-kṛta̍ḥ | su̱-hastā̍ḥ | śam | na̱ḥ | bha̱va̱ntu̱ | pi̱tara̍ḥ | have̍ṣu |
śam | na̱ḥ | a̱jaḥ | eka̍-pāt | de̱vaḥ | a̱stu̱ | śam | na̱ḥ | ahi̍ḥ | bu̱dhnya̍ḥ | śam | sa̱mu̱draḥ |
śam | na̱ḥ | a̱pām | napā̍t | pe̱ruḥ | a̱stu̱ | śam | na̱ḥ | pṛśni̍ḥ | bha̱va̱tu̱ | de̱va-go̍pā |
ā̱di̱tyāḥ | ru̱drāḥ | vasa̍vaḥ | ju̱ṣa̱nta̱ | i̱dam | brahma̍ | kri̱yamā̍ṇam | navī̍yaḥ |
śṛ̱ṇvantu̍ | na̱ḥ | di̱vyāḥ | pārthi̍vāsaḥ | go-jā̍tāḥ | u̱ta | ye | ya̱jñiyā̍saḥ |
ye | de̱vānā̍m | ya̱jñiyā̍ḥ | ya̱jñiyā̍nām | mano̍ḥ | yaja̍trāḥ | a̱mṛtā̍ḥ | ṛ̱ta̱-jñāḥ |
te | na̱ḥ | rā̱sa̱ntā̱m | u̱ru̱-gā̱yam | a̱dya | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
pra | brahma̍ | e̱tu̱ | sada̍nāt | ṛ̱tasya̍ | vi | ra̱śmi-bhi̍ḥ | sa̱sṛ̱je̱ | sūrya̍ḥ | gāḥ |
vi | sānu̍nā | pṛ̱thi̱vī | sa̱sre̱ | u̱rvī | pṛ̱thu | pratī̍kam | adhi̍ | ā | ī̱dhe̱ | a̱gniḥ |
i̱mām | vā̱m | mi̱trā̱va̱ru̱ṇā̱ | su̱-vṛ̱ktim | iṣa̍m | na | kṛ̱ṇve̱ | a̱su̱rā̱ | navī̍yaḥ |
i̱naḥ | vā̱m | a̱nyaḥ | pa̱da̱-vīḥ | ada̍bdhaḥ | jana̍m | ca̱ | mi̱traḥ | ya̱ta̱ti̱ | bru̱vā̱ṇaḥ |
ā | vāta̍sya | dhraja̍taḥ | ra̱nte̱ | i̱tyāḥ | apī̍payanta | dhe̱nava̍ḥ | na | sūdā̍ḥ |
ma̱haḥ | di̱vaḥ | sada̍ne | jāya̍mānaḥ | aci̍kradat | vṛ̱ṣa̱bhaḥ | sasmi̍n | ūdha̍n |
gi̱rā | yaḥ | e̱tā | yu̱naja̍t | harī̱ iti̍ | te̱ | indra̍ | pri̱yā | su̱-rathā̍ | śū̱ra̱ | dhā̱yū iti̍ |
pra | yaḥ | ma̱nyum | riri̍kṣataḥ | mi̱nāti̍ | ā | su̱-kratu̍m | a̱rya̱maṇa̍m | va̱vṛ̱tyā̱m |
yaja̍nte | a̱sya̱ | sa̱khyam | vaya̍ḥ | ca̱ | na̱ma̱svina̍ḥ | sve | ṛ̱tasya̍ | dhāma̍n |
vi | pṛkṣa̍ḥ | bā̱ba̱dhe̱ | nṛ-bhi̍ḥ | stavā̍naḥ | i̱dam | nama̍ḥ | ru̱drāya̍ | preṣṭha̍m |
ā | yat | sā̱kam | ya̱śasa̍ḥ | vā̱va̱śā̱nāḥ | sara̍svatī | sa̱ptathī̍ | sindhu̍-mātā |
yāḥ | su̱svaya̍nta | su̱-dughā̍ḥ | su̱-dhā̱rāḥ | a̱bhi | svena̍ | paya̍sā | pīpyā̍nāḥ |
u̱ta | tye | na̱ḥ | ma̱ruta̍ḥ | ma̱nda̱sā̱nāḥ | dhiya̍m | to̱kam | ca̱ | vā̱jina̍ḥ | a̱va̱ntu̱ |
mā | na̱ḥ | pari̍ | khya̱t | akṣa̍rā | cara̍ntī | avī̍vṛdhan | yujya̍m | te | ra̱yim | na̱ḥ |
pra | va̱ḥ | ma̱hīm | a̱rama̍tim | kṛ̱ṇu̱dhva̱m | pra | pū̱ṣaṇa̍m | vi̱da̱thya̍m | na | vī̱ram |
bhaga̍m | dhi̱yaḥ | a̱vi̱tāra̍m | na̱ḥ | a̱syāḥ | śā̱tau | vāja̍m | rā̱ti̱-sāca̍m | pura̍m-dhim |
accha̍ | a̱yam | va̱ḥ | ma̱ru̱ta̱ḥ | śloka̍ḥ | e̱tu̱ | accha̍ | viṣṇu̍m | ni̱si̱kta̱-pām | ava̍ḥ-bhiḥ |
u̱ta | pra̱-jāyai̍ | gṛ̱ṇa̱te | vaya̍ḥ | dhu̱ḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ā | va̱ḥ | vāhi̍ṣṭhaḥ | va̱ha̱tu̱ | sta̱vadhyai̍ | ratha̍ḥ | vā̱jā̱ḥ | ṛ̱bhu̱kṣa̱ṇa̱ḥ | amṛ̍ktaḥ |
a̱bhi | tri̱-pṛ̱ṣṭhaiḥ | sava̍neṣu | somai̍ḥ | made̍ | su̱-śi̱prā̱ḥ | ma̱ha-bhi̍ḥ | pṛ̱ṇa̱dhva̱m |
yū̱yam | ha̱ | ratna̍m | ma̱ghava̍t-su | dha̱ttha̱ | sva̱ḥ-dṛśa̍ḥ | ṛ̱bhu̱kṣa̱ṇa̱ḥ | amṛ̍ktam |
sam | ya̱jñeṣu̍ | sva̱dhā̱-va̱nta̱ḥ | pi̱ba̱dhva̱m | vi | na̱ḥ | rādhā̍ṁsi | ma̱ti-bhi̍ḥ | da̱ya̱dhva̱m |
u̱voci̍tha | hi | ma̱gha̱-va̱n | de̱ṣṇam | ma̱haḥ | arbha̍sya | vasu̍naḥ | vi̱-bhā̱ge |
u̱bhā | te̱ | pū̱rṇā | vasu̍nā | gabha̍stī̱ iti̍ | na | sū̱nṛtā̍ | ni | ya̱ma̱te̱ | va̱sa̱vyā̍ |
tvam | i̱ndra̱ | sva-ya̍śāḥ | ṛ̱bhu̱kṣāḥ | vāja̍ḥ | na | sā̱dhuḥ | asta̍m | e̱ṣi̱ | ṛkvā̍ |
va̱yam | nu | te̱ | dā̱śvāṁsa̍ḥ | syā̱ma̱ | brahma̍ | kṛ̱ṇvanta̍ḥ | ha̱ri̱-va̱ḥ | vasi̍ṣṭhāḥ |
sani̍tā | a̱si̱ | pra̱-vata̍ḥ | dā̱śuṣe̍ | ci̱t | yābhi̍ḥ | vive̍ṣaḥ | ha̱ri̱-a̱śva̱ | dhī̱bhiḥ |
va̱va̱nma | nu | te̱ | yujyā̍bhiḥ | ū̱tī | ka̱dā | na̱ḥ | i̱ndra̱ | rā̱yaḥ | ā | da̱śa̱sye̱ḥ |
vā̱saya̍si-iva | ve̱dhasa̍ḥ | tvam | na̱ḥ | ka̱dā | na̱ḥ | i̱ndra̱ | vaca̍saḥ | bu̱bo̱dha̱ḥ |
asta̍m | tā̱tyā | dhi̱yā | ra̱yim | su̱-vīra̍m | pṛ̱kṣaḥ | na̱ḥ | arvā̍ | ni | u̱hī̱ta̱ | vā̱jī |
a̱bhi | yam | de̱vī | niḥ-ṛ̍tiḥ | ci̱t | īśe̍ | nakṣa̍nte | indra̍m | śa̱rada̍ḥ | su̱-pṛkṣa̍ḥ |
upa̍ | tri̱-ba̱ndhu̱ḥ | ja̱rat-a̍ṣṭim | e̱ti̱ | asva̍-veśam | yam | kṛ̱ṇava̍nta | martā̍ḥ |
ā | na̱ḥ | rādhā̍ṁsi | sa̱vi̱ta̱riti̍ | sta̱vadhyai̍ | ā | rāya̍ḥ | ya̱ntu̱ | parva̍tasya | rā̱tau |
sadā̍ | na̱ḥ | di̱vyaḥ | pā̱yuḥ | si̱sa̱ktu̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ut | ū̱m̐ iti̍ | syaḥ | de̱vaḥ | sa̱vi̱tā | ya̱yā̱ma̱ | hi̱ra̱ṇyayī̍m | a̱mati̍m | yām | aśi̍śret |
nū̱nam | bhaga̍ḥ | havya̍ḥ | mānu̍ṣebhiḥ | vi | yaḥ | ratnā̍ | pu̱ru̱-vasu̍ḥ | dadhā̍ti |
ut | ū̱m̐ iti̍ | ti̱ṣṭha̱ | sa̱vi̱ta̱riti̍ | śru̱dhi̱ | a̱sya | hira̍ṇya-pāṇe | pra-bhṛ̍tau | ṛ̱tasya̍ |
vi | u̱rvīm | pṛ̱thvīm | a̱mati̍m | sṛ̱jā̱naḥ | ā | nṛ-bhya̍ḥ | ma̱rta̱-bhoja̍nam | su̱vā̱naḥ |
api̍ | stu̱taḥ | sa̱vi̱tā | de̱vaḥ | a̱stu̱ | yam | ā | ci̱t | viśve̍ | vasa̍vaḥ | gṛ̱ṇanti̍ |
saḥ | na̱ḥ | stomā̍n | na̱ma̱sya̍ḥ | cana̍ḥ | dhā̱t | viśve̍bhiḥ | pā̱tu̱ | pā̱yu-bhi̍ḥ | ni | sū̱rīn |
a̱bhi | yam | de̱vī | adi̍tiḥ | gṛ̱ṇāti̍ | sa̱vam | de̱vasya̍ | sa̱vi̱tuḥ | ju̱ṣā̱ṇā |
a̱bhi | sa̱m-rāja̍ḥ | varu̍ṇaḥ | gṛ̱ṇa̱nti̱ | a̱bhi | mi̱trāsa̍ḥ | a̱rya̱mā | sa̱-joṣā̍ḥ |
a̱bhi | ye | mi̱thaḥ | va̱nuṣa̍ḥ | sapa̍nte | rā̱tim | di̱vaḥ | rā̱ti̱-sāca̍ḥ | pṛ̱thi̱vyāḥ |
ahi̍ḥ | bu̱dhnya̍ḥ | u̱ta | na̱ḥ | śṛ̱ṇo̱tu̱ | varū̍trī | eka̍dhenu-bhiḥ | ni | pā̱tu̱ |
anu̍ | tat | na̱ḥ | jāḥpati̍ḥ | ma̱ṁsī̱ṣṭa̱ | ratna̍m | de̱vasya̍ | sa̱vi̱tuḥ | i̱yā̱naḥ |
bhaga̍m | u̱graḥ | ava̍se | joha̍vīti | bhaga̍m | anu̍graḥ | adha̍ | yā̱ti̱ | ratna̍m |
śam | na̱ḥ | bha̱va̱ntu̱ | vā̱jina̍ḥ | have̍ṣu | de̱va-tā̍tā | mi̱ta-dra̍vaḥ | su̱-a̱rkāḥ |
ja̱mbhaya̍ntaḥ | ahi̍m | vṛka̍m | rakṣā̍ṁsi | sane̍mi | a̱smat | yu̱ya̱va̱n | amī̍vāḥ |
vāje̍-vāje | a̱va̱ta̱ | vā̱ji̱na̱ḥ | na̱ḥ | dhane̍ṣu | vi̱prā̱ḥ | a̱mṛ̱tā̱ḥ | ṛ̱ta̱-jñā̱ḥ |
a̱sya | madhva̍ḥ | pi̱ba̱ta̱ | mā̱daya̍dhvam | tṛ̱ptāḥ | yā̱ta̱ | pa̱thi-bhi̍ḥ | de̱va̱-yānai̍ḥ |
ū̱rdhvaḥ | a̱gniḥ | su̱-ma̱tim | vasva̍ḥ | a̱śre̱t | pra̱tī̱cī | jū̱rṇiḥ | de̱va-tā̍tim | e̱ti̱ |
bhe̱jāte̱ iti̍ | adrī̱ iti̍ | ra̱thyā̍-iva | panthā̍m | ṛ̱tam | hotā̍ | na̱ḥ | i̱ṣi̱taḥ | ya̱jā̱ti̱ |
pra | va̱vṛje̱ | su̱-pra̱yāḥ | ba̱rhiḥ | e̱ṣā̱m | ā | vi̱śpatī̍ i̱veti̍ vi̱śpatī̍-iva | bīri̍ṭe | i̱yā̱te̱ iti̍ |
vi̱śām | a̱ktoḥ | u̱ṣasa̍ḥ | pū̱rva-hū̍tau | vā̱yuḥ | pū̱ṣā | sva̱staye̍ | ni̱yutvā̍n |
jma̱yāḥ | atra̍ | vasa̍vaḥ | ra̱nta̱ | de̱vāḥ | u̱rau | a̱ntari̍kṣe | ma̱rja̱ya̱nta̱ | śu̱bhrāḥ |
a̱rvāk | pa̱thaḥ | u̱ru̱-jra̱ya̱ḥ | kṛ̱ṇu̱dhva̱m | śrota̍ | dū̱tasya̍ | ja̱gmuṣa̍ḥ | na̱ḥ | a̱sya |
te | hi | ya̱jñeṣu̍ | ya̱jñiyā̍saḥ | ūmā̍ḥ | sa̱dha-stha̍m | viśve̍ | a̱bhi | santi̍ | de̱vāḥ |
tān | a̱dhva̱re | u̱śa̱taḥ | ya̱kṣi̱ | a̱gne̱ | śru̱ṣṭī | bhaga̍m | nāsa̍tyā | pura̍m-dhim |
ā | a̱gne̱ | gira̍ḥ | di̱vaḥ | ā | pṛ̱thi̱vyāḥ | mi̱tram | va̱ha̱ | varu̍ṇam | indra̍m | a̱gnim |
ā | a̱rya̱maṇa̍m | adi̍tim | viṣṇu̍m | e̱ṣā̱m | sara̍svatī | ma̱ruta̍ḥ | mā̱da̱ya̱ntā̱m |
ra̱re | ha̱vyam | ma̱ti-bhi̍ḥ | ya̱jñiyā̍nām | nakṣa̍t | kāma̍m | martyā̍nām | asi̍nvan |
dhāta̍ | ra̱yim | a̱vi̱-da̱syam | sa̱dā̱-sām | sa̱kṣī̱mahi̍ | yujye̍bhiḥ | nu | de̱vaiḥ |
nu | roda̍sī̱ iti̍ | a̱bhistu̍te̱ itya̱bhi-stu̍te | vasi̍ṣṭhaiḥ | ṛ̱ta-vā̍naḥ | varu̍ṇaḥ | mi̱traḥ | a̱gniḥ |
yaccha̍ntu | ca̱ndrāḥ | u̱pa̱-mam | na̱ḥ | a̱rkam | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
o iti̍ | śru̱ṣṭiḥ | vi̱da̱thyā̍ | sam | e̱tu̱ | prati̍ | stoma̍m | da̱dhī̱ma̱hi̱ | tu̱rāṇā̍m |
yat | a̱dya | de̱vaḥ | sa̱vi̱tā | su̱vāti̍ | syāma̍ | a̱sya̱ | ra̱tnina̍ḥ | vi̱-bhā̱ge |
mi̱traḥ | tat | na̱ḥ | varu̍ṇaḥ | roda̍sī̱ iti̍ | ca̱ | dyu-bha̍ktam | indra̍ḥ | a̱rya̱mā | da̱dā̱tu̱ |
dide̍ṣṭu | de̱vī | adi̍tiḥ | rekṇa̍ḥ | vā̱yuḥ | ca̱ | yat | ni̱yu̱vaite̱ iti̍ ni̱-yu̱vaite̍ | bhaga̍ḥ | ca̱ |
saḥ | it | u̱graḥ | a̱stu̱ | ma̱ru̱ta̱ḥ | saḥ | śu̱ṣmī | yam | martya̍m | pṛ̱ṣa̱t-a̱śvā̱ḥ | avā̍tha |
u̱ta | ī̱m | a̱gniḥ | sara̍svatī | ju̱nanti̍ | na | tasya̍ | rā̱yaḥ | pa̱ri̱-e̱tā | a̱sti̱ |
a̱yam | hi | ne̱tā | varu̍ṇaḥ | ṛ̱tasya̍ | mi̱traḥ | rājā̍naḥ | a̱rya̱mā | apa̍ḥ | dhuriti̱ dhuḥ |
su̱-havā̍ | de̱vī | adi̍tiḥ | a̱na̱rvā | te | na̱ḥ | aṁha̍ḥ | ati̍ | pa̱rṣa̱n | ari̍ṣṭān |
a̱sya | de̱vasya̍ | mī̱ḻhuṣa̍ḥ | va̱yāḥ | viṣṇo̍ḥ | e̱ṣasya̍ | pra̱-bhṛ̱the | ha̱viḥ-bhi̍ḥ |
vi̱de | hi | ru̱draḥ | ru̱driya̍m | ma̱hi̱-tvam | yā̱si̱ṣṭam | va̱rtiḥ | a̱śvi̱nau̱ | irā̍-vat |
mā | atra̍ | pū̱ṣa̱n | ā̱ghṛ̱ṇe̱ | i̱ra̱sya̱ḥ | varū̍trī | yat | rā̱ti̱-sāca̍ḥ | ca̱ | rāsa̍n |
ma̱ya̱ḥ-bhuva̍ḥ | na̱ḥ | arva̍ntaḥ | ni | pā̱ntu̱ | vṛ̱ṣṭim | pari̍-jmā | vāta̍ḥ | da̱dā̱tu̱ |
nu | roda̍sī̱ iti̍ | a̱bhistu̍te̱ itya̱bhi-stu̍te | vasi̍ṣṭhaiḥ | ṛ̱ta-vā̍naḥ | varu̍ṇaḥ | mi̱traḥ | a̱gniḥ |
yaccha̍ntu | ca̱ndrāḥ | u̱pa̱-mam | na̱ḥ | a̱rkam | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
prā̱taḥ | a̱gnim | prā̱taḥ | indra̍m | ha̱vā̱ma̱he̱ | prā̱taḥ | mi̱trāvaru̍ṇā | prā̱taḥ | a̱śvinā̍ |
prā̱taḥ | bhaga̍m | pū̱ṣaṇa̍m | brahma̍ṇaḥ | pati̍m | prā̱tariti̍ | soma̍m | u̱ta | ru̱dram | hu̱ve̱ma̱ |
prā̱ta̱ḥ-jita̍m | bhaga̍m | u̱gram | hu̱ve̱ma̱ | va̱yam | pu̱tram | adi̍teḥ | yaḥ | vi̱-dha̱rtā |
ā̱dhraḥ | ci̱t | yam | manya̍mānaḥ | tu̱raḥ | ci̱t | rājā̍ | ci̱t | yam | bhaga̍m | bha̱kṣi̱ | iti̍ | āha̍ |
bhaga̍ | prane̍ta̱riti̱ pra-ne̍taḥ | bhaga̍ | satya̍-rādhaḥ | bhaga̍ | i̱mām | dhiya̍m | ut | a̱va̱ | dada̍t | na̱ḥ |
bhaga̍ | pra | na̱ḥ | ja̱na̱ya̱ | gobhi̍ḥ | aśvai̍ḥ | bhaga̍ | pra | nṛ-bhi̍ḥ | nṛ̱-vanta̍ḥ | syā̱ma̱ |
uta̍ | i̱dānī̍m | bhaga̍-vantaḥ | syā̱ma̱ | u̱ta | pra̱-pi̱tve | u̱ta | madhye̍ | ahnā̍m |
u̱ta | ut-i̍tā | ma̱gha̱-va̱n | sūrya̍sya | va̱yam | de̱vānā̍m | su̱-ma̱tau | syā̱ma̱ |
bhaga̍ḥ | e̱va | bhaga̍-vān | a̱stu̱ | de̱vā̱ḥ | tena̍ | va̱yam | bhaga̍-vantaḥ | syā̱ma̱ |
tam | tvā̱ | bha̱ga̱ | sarva̍ḥ | it | jo̱ha̱vī̱ti̱ | saḥ | na̱ḥ | bha̱ga̱ | pu̱ra̱ḥ-e̱tā | bha̱va̱ | i̱ha |
sam | a̱dhva̱rāya̍ | u̱ṣasa̍ḥ | na̱ma̱nta̱ | da̱dhi̱krāvā̍-iva | śuca̍ye | pa̱dāya̍ |
a̱rvā̱cī̱nam | va̱su̱-vida̍m | bhaga̍m | na̱ḥ | ratha̍m-iva | aśvā̍ḥ | vā̱jina̍ḥ | ā | va̱ha̱ntu̱ |
aśva̍-vatīḥ | go-ma̍tīḥ | na̱ḥ | u̱ṣasa̍ḥ | vī̱ra-va̍tīḥ | sada̍m | u̱ccha̱ntu̱ | bha̱drāḥ |
ghṛ̱tam | duhā̍nāḥ | vi̱śvata̍ḥ | pra-pī̍tāḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
pra | bra̱hmāṇa̍ḥ | aṅgi̍rasaḥ | na̱kṣa̱nta̱ | pra | kra̱nda̱nuḥ | na̱bha̱nya̍sya | ve̱tu̱ |
pra | dhe̱nava̍ḥ | u̱da̱-pruta̍ḥ | na̱va̱nta̱ | yu̱jyātā̍m | adrī̱ iti̍ | a̱dhva̱rasya̍ | peśa̍ḥ |
su̱-gaḥ | te̱ | a̱gne̱ | sana̍-vittaḥ | adhvā̍ | yu̱kṣva | su̱te | ha̱rita̍ḥ | ro̱hita̍ḥ | ca̱ |
ye | vā̱ | sadma̍n | a̱ru̱ṣāḥ | vī̱ra̱-vāha̍ḥ | hu̱ve | de̱vānā̍m | jani̍māni | sa̱ttaḥ |
sam | ū̱m̐ iti̍ | va̱ḥ | ya̱jñam | ma̱ha̱ya̱n | nama̍ḥ-bhiḥ | pra | hotā̍ | ma̱ndraḥ | ri̱ri̱ce̱ | u̱pā̱ke |
yaja̍sva | su | pu̱ru̱-a̱nī̱ka̱ | de̱vān | ā | ya̱jñiyā̍m | a̱rama̍tim | va̱vṛ̱tyā̱ḥ |
ya̱dā | vī̱rasya̍ | re̱vata̍ḥ | du̱ro̱ṇe | syo̱na̱-śīḥ | ati̍thiḥ | ā̱-cike̍tat |
su-prī̍taḥ | a̱gniḥ | su-dhi̍taḥ | dame̍ | ā | saḥ | vi̱śe | dā̱ti̱ | vārya̍m | iya̍tyai |
i̱mam | na̱ḥ | a̱gne̱ | a̱dhva̱ram | ju̱ṣa̱sva̱ | ma̱rut-su̍ | indre̍ | ya̱śasa̍m | kṛ̱dhi̱ | na̱ḥ |
ā | naktā̍ | ba̱rhiḥ | sa̱da̱tā̱m | u̱ṣasā̍ | u̱śantā̍ | mi̱trāvaru̍ṇā | ya̱ja̱ | i̱ha |
e̱va | a̱gnim | sa̱ha̱sya̍m | vasi̍ṣṭhaḥ | rā̱yaḥ-kā̍maḥ | vi̱śva-psnya̍sya | stau̱t |
iṣa̍m | ra̱yim | pa̱pra̱tha̱t | vāja̍m | a̱sme iti̍ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
pra | va̱ḥ | ya̱jñeṣu̍ | de̱va̱-yanta̍ḥ | a̱rca̱n | dyāvā̍ | nama̍ḥ-bhiḥ | pṛ̱thi̱vī iti̍ | i̱ṣadhyai̍ |
yeṣā̍m | brahmā̍ṇi | asa̍māni | viprā̍ḥ | viṣva̍k | vi̱-yanti̍ | va̱nina̍ḥ | na | śākhā̍ḥ |
pra | ya̱jñaḥ | e̱tu̱ | hetva̍ḥ | na | sapti̍ḥ | ut | ya̱ccha̱dhva̱m | sa-ma̍nasaḥ | ghṛ̱tācī̍ḥ |
stṛ̱ṇī̱ta | ba̱rhiḥ | a̱dhva̱rāya̍ | sā̱dhu | ū̱rdhvā | śo̱cīṁṣi̍ | de̱va̱-yūni̍ | a̱sthu̱ḥ |
ā | pu̱trāsa̍ḥ | na | mā̱tara̍m | vi-bhṛ̍trāḥ | sānau̍ | de̱vāsa̍ḥ | ba̱rhiṣa̍ḥ | sa̱da̱ntu̱ |
ā | vi̱śvācī̍ | vi̱da̱thyā̍m | a̱na̱ktu̱ | agne̍ | mā | na̱ḥ | de̱va-tā̍tā | mṛdha̍ḥ | ka̱riti̍ kaḥ |
te | sī̱ṣa̱pa̱nta̱ | joṣa̍m | ā | yaja̍trāḥ | ṛ̱tasya̍ | dhārā̍ḥ | su̱-dughā̍ḥ | duhā̍nāḥ |
jyeṣṭha̍m | va̱ḥ | a̱dya | maha̍ḥ | ā | vasū̍nām | ā | ga̱nta̱na̱ | sa-ma̍nasaḥ | yati̍ | stha |
e̱va | na̱ḥ | a̱gne̱ | vi̱kṣu | ā | da̱śa̱sya̱ | tvayā̍ | va̱yam | sa̱ha̱sā̱-va̱n | āskrā̍ḥ |
rā̱yā | yu̱jā | sa̱dha̱-māda̍ḥ | ari̍ṣṭāḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
da̱dhi̱-krām | va̱ḥ | pra̱tha̱mam | a̱śvinā̍ | u̱ṣasa̍m | a̱gnim | sam-i̍ddham | bhaga̍m | ū̱taye̍ | hu̱ve̱ |
indra̍m | viṣṇu̍m | pū̱ṣaṇa̍m | brahma̍ṇaḥ | pati̍m | ā̱di̱tyān | dyāvā̍pṛthi̱vī iti̍ | a̱paḥ | sva1̱̍riti̱ sva̍ḥ |
da̱dhi̱-krām | ū̱m̐ iti̍ | nama̍sā | bo̱dhaya̍ntaḥ | u̱t-īrā̍ṇāḥ | ya̱jñam | u̱pa̱-pra̱yanta̍ḥ |
iḻā̍m | de̱vīm | ba̱rhiṣi̍ | sā̱daya̍ntaḥ | a̱śvinā̍ | viprā̍ | su̱-havā̍ | hu̱ve̱ma̱ |
da̱dhi̱-krāvā̍ṇam | bu̱bu̱dhā̱naḥ | a̱gnim | upa̍ | bru̱ve̱ | u̱ṣasa̍m | sūrya̍m | gām |
bra̱dhnam | ma̱m̐śca̱toḥ | varu̍ṇasya | ba̱bhrum | te | viśvā̍ | a̱smat | du̱ḥ-i̱tā | ya̱va̱ya̱ntu̱ |
da̱dhi̱-krāvā̍ | pra̱tha̱maḥ | vā̱jī | arvā̍ | agre̍ | rathā̍nām | bha̱va̱ti̱ | pra̱-jā̱nan |
sa̱m-vi̱dā̱naḥ | u̱ṣasā̍ | sūrye̍ṇa | ā̱di̱tyebhi̍ḥ | vasu̍-bhiḥ | aṅgi̍raḥ-bhiḥ |
ā | na̱ḥ | da̱dhi̱-krāḥ | pa̱thyā̍m | a̱na̱ktu̱ | ṛ̱tasya̍ | panthā̍m | anu̍-e̱ta̱vai | ū̱m̐ iti̍ |
śṛ̱ṇotu̍ | na̱ḥ | daivya̍m | śardha̍ḥ | a̱gniḥ | śṛ̱ṇvantu̍ | viśve̍ | ma̱hi̱ṣāḥ | amū̍rāḥ |
ā | de̱vaḥ | yā̱tu̱ | sa̱vi̱tā | su̱-ratna̍ḥ | a̱nta̱ri̱kṣa̱-prāḥ | vaha̍mānaḥ | aśvai̍ḥ |
haste̍ | dadhā̍naḥ | naryā̍ | pu̱rūṇi̍ | ni̱-ve̱śaya̍n | ca̱ | pra̱-su̱van | ca̱ | bhūma̍ |
ut | a̱sya̱ | bā̱hū iti̍ | śi̱thi̱rā | bṛ̱hantā̍ | hi̱ra̱ṇyayā̍ | di̱vaḥ | antā̍n | a̱na̱ṣṭā̱m |
nū̱nam | saḥ | a̱sya̱ | ma̱hi̱mā | pa̱ni̱ṣṭa̱ | sūra̍ḥ | ci̱t | a̱smai̱ | anu̍ | dā̱t | a̱pa̱syām |
saḥ | gha̱ | na̱ḥ | de̱vaḥ | sa̱vi̱tā | sa̱ha-vā̍ | ā | sā̱vi̱ṣa̱t | vasu̍-patiḥ | vasū̍ni |
vi̱-śraya̍māṇaḥ | a̱mati̍m | u̱rū̱cīm | ma̱rta̱-bhoja̍nam | adha̍ | rā̱sa̱te̱ | na̱ḥ |
i̱māḥ | gira̍ḥ | sa̱vi̱tāra̍m | su̱-ji̱hvam | pū̱rṇa-ga̍bhastim | ī̱ḻa̱te̱ | su̱-pā̱ṇim |
ci̱tram | vaya̍ḥ | bṛ̱hat | a̱sme iti̍ | da̱dhā̱tu̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
i̱māḥ | ru̱drāya̍ | sthi̱ra-dha̍nvane | gira̍ḥ | kṣi̱pra-i̍ṣave | de̱vāya̍ | sva̱dhā-vne̍ |
aṣā̍ḻhāya | saha̍mānāya | ve̱dhase̍ | ti̱gma-ā̍yudhāya | bha̱ra̱ta̱ | śṛ̱ṇotu̍ | na̱ḥ |
saḥ | hi | kṣaye̍ṇa | kṣamya̍sya | janma̍naḥ | sām-rā̍jyena | di̱vyasya̍ | ceta̍ti |
ava̍n | ava̍ntīḥ | upa̍ | na̱ḥ | dura̍ḥ | ca̱ra̱ | a̱na̱mī̱vaḥ | ru̱dra̱ | jāsu̍ | na̱ḥ | bha̱va̱ |
yā | te̱ | di̱dyut | ava̍-sṛṣṭā | di̱vaḥ | pari̍ | kṣma̱yā | cara̍ti | pari̍ | sā | vṛ̱ṇa̱ktu̱ | na̱ḥ |
sa̱hasra̍m | te̱ | su̱-a̱pi̱vā̱ta̱ | bhe̱ṣa̱jā | mā | na̱ḥ | to̱keṣu̍ | tana̍yeṣu | ri̱ri̱ṣa̱ḥ |
mā | na̱ḥ | va̱dhī̱ḥ | ru̱dra̱ | mā | parā̍ | dā̱ḥ | mā | te̱ | bhū̱ma̱ | pra-si̍tau | hī̱ḻi̱tasya̍ |
ā | na̱ḥ | bha̱ja̱ | ba̱rhiṣi̍ | jī̱va̱-śa̱ṁse | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
āpa̍ḥ | yam | va̱ḥ | pra̱tha̱mam | da̱va̱-yanta̍ḥ | i̱ndra̱-pāna̍m | ū̱rmim | akṛ̍ṇvata | i̱ḻaḥ |
tam | va̱ḥ | va̱yam | śuci̍m | a̱ri̱pram | a̱dya | ghṛ̱ta̱-pruṣa̍m | madhu̍-mantam | va̱ne̱ma̱ |
tam | ū̱rmim | ā̱pa̱ḥ | madhu̍mat-tamam | va̱ḥ | a̱pām | napā̍t | a̱va̱tu̱ | ā̱śu̱-hemā̍ |
yasmi̍n | indra̍ḥ | vasu̍-bhiḥ | mā̱dayā̍te | tam | a̱śyā̱ma̱ | de̱va̱-yanta̍ḥ | va̱ḥ | a̱dya |
śa̱ta-pa̍vitrāḥ | sva̱dhayā̍ | mada̍ntīḥ | de̱vīḥ | de̱vānā̍m | api̍ | ya̱nti̱ | pātha̍ḥ |
tāḥ | indra̍sya | na | mi̱na̱nti̱ | vra̱tāni̍ | sindhu̍-bhyaḥ | ha̱vyam | ghṛ̱ta-va̍t | ju̱ho̱ta̱ |
yāḥ | sūrya̍ḥ | ra̱śmi-bhi̍ḥ | ā̱-ta̱tāna̍ | yābhya̍ḥ | indra̍ḥ | ara̍dat | gā̱tum | ū̱rmim |
te | si̱ndha̱va̱ḥ | vari̍vaḥ | dhā̱ta̱na̱ | na̱ḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ṛbhu̍kṣaṇaḥ | vā̱jā̱ḥ | mā̱daya̍dhvam | a̱sme iti̍ | na̱ra̱ḥ | ma̱gha̱-vā̱na̱ḥ | su̱tasya̍ |
ā | va̱ḥ | a̱rvāca̍ḥ | krata̍vaḥ | na | yā̱tām | vi-bhva̍ḥ | ratha̍m | narya̍m | va̱rta̱ya̱ntu̱ |
ṛ̱bhuḥ | ṛ̱bhu-bhi̍ḥ | a̱bhi | va̱ḥ | syā̱ma̱ | vi-bhva̍ḥ | vi̱bhu-bhi̍ḥ | śava̍sā | śavā̍ṁsi |
vāja̍ḥ | a̱smān | a̱va̱tu̱ | vāja̍-sātau | indre̍ṇa | yu̱jā | ta̱ru̱ṣe̱ma̱ | vṛ̱tram |
te | ci̱t | hi | pū̱rvīḥ | a̱bhi | santi̍ | śā̱sā | viśvā̍n | a̱ryaḥ | u̱pa̱ra-tā̍ti | va̱nva̱n |
indra̍ḥ | vi-bhvā̍ | ṛ̱bhu̱kṣāḥ | vāja̍ḥ | a̱ryaḥ | śatro̍ḥ | mi̱tha̱tyā | kṛ̱ṇa̱va̱n | vi | nṛ̱mṇam |
nu | de̱vā̱sa̱ḥ | vari̍vaḥ | ka̱rta̱na̱ | na̱ḥ | bhū̱ta | na̱ḥ | viśve̍ | ava̍se | sa̱-joṣā̍ḥ |
sam | a̱sme iti̍ | iṣa̍m | vasa̍vaḥ | da̱dī̱ra̱n | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
sa̱mu̱dra-jye̍ṣṭhāḥ | sa̱li̱lasya̍ | madhyā̍t | pu̱nā̱nāḥ | ya̱nti̱ | ani̍-viśamānāḥ |
indra̍ḥ | yāḥ | va̱jrī | vṛ̱ṣa̱bhaḥ | ra̱rāda̍ | tāḥ | āpa̍ḥ | de̱vīḥ | i̱ha | mām | a̱va̱ntu̱ |
yāḥ | āpa̍ḥ | di̱vyāḥ | u̱ta | vā̱ | srava̍nti | kha̱nitri̍māḥ | u̱ta | vā̱ | yāḥ | sva̱ya̱m-jāḥ |
sa̱mu̱dra-a̍rthāḥ | yāḥ | śuca̍yaḥ | pā̱va̱kāḥ | tāḥ | āpa̍ḥ | de̱vīḥ | i̱ha | mām | a̱va̱ntu̱ |
yāsā̍m | rājā̍ | varu̍ṇaḥ | yāti̍ | madhye̍ | sa̱tyā̱nṛ̱te iti̍ | a̱va̱-paśya̍n | janā̍nām |
ma̱dhu̱-ścuta̍ḥ | śuca̍yaḥ | yāḥ | pā̱va̱kāḥ | tāḥ | āpa̍ḥ | de̱vīḥ | i̱ha | mām | a̱va̱ntu̱ |
yāsu̍ | rājā̍ | varu̍ṇaḥ | yāsu̍ | soma̍ḥ | viśve̍ | de̱vāḥ | yāsu̍ | ūrja̍m | mada̍nti |
vai̱śvā̱na̱raḥ | yāsu̍ | a̱gniḥ | pra-vi̍ṣṭaḥ | tāḥ | āpa̍ḥ | de̱vīḥ | i̱ha | mām | a̱va̱ntu̱ |
ā | mām | mi̱trā̱va̱ru̱ṇā̱ | i̱ha | ra̱kṣa̱ta̱m | ku̱lā̱yaya̍t | vi̱-śvaya̍t | mā | na̱ḥ | ā | ga̱n |
a̱ja̱kā̱-vam | du̱ḥ-dṛśī̍kam | ti̱raḥ | da̱dhe̱ | mā | mām | padye̍na | rapa̍sā | vi̱da̱t | tsaru̍ḥ |
yat | vi̱-jāma̍n | paru̍ṣi | vanda̍nam | bhuva̍t | a̱ṣṭhī̱vantau̍ | pari̍ | ku̱lphau | ca̱ | deha̍t |
a̱gniḥ | tat | śoca̍n | apa̍ | bā̱dha̱tā̱m | i̱taḥ | mā | mām | padye̍na | rapa̍sā | vi̱da̱t | tsaru̍ḥ |
yat | śa̱lma̱lau | bhava̍ti | yat | na̱dīṣu̍ | yat | oṣa̍dhībhyaḥ | pari̍ | jāya̍te | vi̱ṣam |
viśve̍ | de̱vāḥ | niḥ | i̱taḥ | tat | su̱va̱ntu̱ | mā | mām | padye̍na | rapa̍sā | vi̱da̱t | tsaru̍ḥ |
yāḥ | pra̱-vata̍ḥ | ni̱-vata̍ḥ | u̱t-vata̍ḥ | u̱da̱n-vatī̍ḥ | a̱nu̱da̱kāḥ | ca̱ | yāḥ |
tāḥ | a̱smabhya̍m | paya̍sā | pinva̍mānāḥ | śi̱vāḥ | de̱vīḥ | a̱śi̱pa̱dāḥ | bha̱va̱ntu̱ | sarvā̍ḥ | na̱dya̍ḥ | a̱śi̱mi̱dāḥ | bha̱va̱ntu̱ |
ā̱di̱tyānā̍m | ava̍sā | nūta̍nena | sa̱kṣī̱mahi̍ | śarma̍ṇā | śam-ta̍mena |
a̱nā̱gā̱ḥ-tve | a̱di̱ti̱-tve | tu̱rāsa̍ḥ | i̱mam | ya̱jñam | da̱dha̱tu̱ | śroṣa̍māṇāḥ |
ā̱di̱tyāsa̍ḥ | adi̍tiḥ | mā̱da̱ya̱ntā̱m | mi̱traḥ | a̱rya̱mā | varu̍ṇaḥ | raji̍ṣṭhāḥ |
a̱smāka̍m | sa̱ntu̱ | bhuva̍nasya | go̱pāḥ | piba̍ntu | soma̍m | ava̍se | na̱ḥ | a̱dya |
ā̱di̱tyāḥ | viśve̍ | ma̱ruta̍ḥ | ca̱ | viśve̍ | de̱vāḥ | ca̱ | viśve̍ | ṛ̱bhava̍ḥ | ca̱ | viśve̍ |
indra̍ḥ | a̱gniḥ | a̱śvinā̍ | tu̱stu̱vā̱nāḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ā̱di̱tyāsa̍ḥ | adi̍tayaḥ | syā̱ma̱ | pūḥ | de̱va̱-trā | va̱sa̱va̱ḥ | ma̱rtya̱-trā |
sane̍ma | mi̱trā̱va̱ru̱ṇā̱ | sana̍ntaḥ | bhave̍ma | dyā̱vā̱pṛ̱thi̱vī̱ iti̍ | bhava̍ntaḥ |
mi̱traḥ | tat | na̱ḥ | varu̍ṇaḥ | ma̱ma̱ha̱nta̱ | śarma̍ | to̱kāya̍ | tana̍yāya | go̱pāḥ |
mā | va̱ḥ | bhu̱je̱ma̱ | a̱nya-jā̍tam | ena̍ḥ | mā | tat | ka̱rma̱ | va̱sa̱va̱ḥ | yat | caya̍dhve |
tu̱ra̱ṇyava̍ḥ | aṅgi̍rasaḥ | na̱kṣa̱nta̱ | ratna̍m | de̱vasya̍ | sa̱vi̱tuḥ | i̱yā̱nāḥ |
pi̱tā | ca̱ | tat | na̱ḥ | ma̱hān | yaja̍traḥ | viśve̍ | de̱vāḥ | sa-ma̍nasaḥ | ju̱ṣa̱nta̱ |
pra | dyāvā̍ | ya̱jñaiḥ | pṛ̱thi̱vī iti̍ | nama̍ḥ-bhiḥ | sa̱-bādha̍ḥ | ī̱ḻe̱ | bṛ̱ha̱tī iti̍ | yaja̍tre̱ iti̍ |
te iti̍ | ci̱t | hi | pūrve̍ | ka̱vaya̍ḥ | gṛ̱ṇanta̍ḥ | pu̱raḥ | ma̱hī iti̍ | da̱dhi̱re | de̱vapu̍tre̱ iti̍ de̱va-pu̍tre |
pra | pū̱rva̱je iti̍ pū̱rva̱-je | pi̱tarā̍ | navya̍sībhiḥ | gī̱ḥ-bhiḥ | kṛ̱ṇu̱dhva̱m | sada̍ne̱ iti̍ | ṛ̱tasya̍ |
ā | na̱ḥ | dyā̱vā̱pṛ̱thi̱vī̱ iti̍ | daivye̍na | jane̍na | yā̱ta̱m | mahi̍ | vā̱m | varū̍tham |
u̱to iti̍ | hi | vā̱m | ra̱tna̱-dheyā̍ni | santi̍ | pu̱rūṇi̍ | dyā̱vā̱pṛ̱thi̱vī̱ iti̍ | su̱-dāse̍ |
a̱sme iti̍ | dha̱tta̱m | yat | asa̍t | askṛ̍dhoyu | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
vāsto̍ḥ | pa̱te̱ | prati̍ | jā̱nī̱hi̱ | a̱smān | su̱-ā̱ve̱śaḥ | a̱na̱mī̱vaḥ | bha̱va̱ | na̱ḥ |
yat | tvā̱ | īma̍he | prati̍ | tat | na̱ḥ | ju̱ṣa̱sva̱ | śam | na̱ḥ | bha̱va̱ | dvi̱-pade̍ | śam | catu̍ḥ-pade |
vāsto̍ḥ | pa̱te̱ | pra̱-tara̍ṇaḥ | na̱ḥ | e̱dhi̱ | ga̱ya̱-sphāna̍ḥ | gobhi̍ḥ | aśve̍bhiḥ | i̱ndo̱ iti̍ |
a̱jarā̍saḥ | te̱ | sa̱khye | syā̱ma̱ | pi̱tā-i̍va | pu̱trān | prati̍ | na̱ḥ | ju̱ṣa̱sva̱ |
vāsto̍ḥ | pa̱te̱ | śa̱gmayā̍ | sa̱m-sadā̍ | te̱ | sa̱kṣī̱mahi̍ | ra̱ṇvayā̍ | gā̱tu̱-matyā̍ |
pā̱hi | kṣeme̍ | u̱ta | yoge̍ | vara̍m | na̱ḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
a̱mī̱va̱-hā | vā̱sto̱ḥ | pa̱te̱ | viśvā̍ | rū̱pāṇi̍ | ā̱-vi̱śan |
sakhā̍ | su̱-śeva̍ḥ | e̱dhi̱ | na̱ḥ |
yat | a̱rju̱na̱ | sā̱ra̱me̱ya̱ | da̱taḥ | pi̱śa̱ṅga̱ | yaccha̍se |
vi-i̍va | bhrā̱ja̱nte̱ | ṛ̱ṣṭaya̍ḥ | upa̍ | srakve̍ṣu | bapsa̍taḥ | ni | su | sva̱pa̱ |
ste̱nam | rā̱ya̱ | sā̱ra̱me̱ya̱ | taska̍ram | vā̱ | pu̱na̱ḥ-sa̱ra̱ |
sto̱tṝn | indra̍sya | rā̱ya̱si̱ | kim | a̱smān | du̱cchu̱na̱-ya̱se̱ | ni | su | sva̱pa̱ |
tvam | sū̱ka̱rasya̍ | da̱rdṛ̱hi̱ | tava̍ | da̱rda̱rtu̱ | sū̱ka̱raḥ |
sto̱tṝn | indra̍sya | rā̱ya̱si̱ | kim | a̱smān | du̱cchu̱na̱-ya̱se̱ | ni | su | sva̱pa̱ |
sastu̍ | mā̱tā | sastu̍ | pi̱tā | sastu̍ | śvā | sastu̍ | vi̱śpati̍ḥ |
sa̱santu̍ | sarve̍ | jñā̱taya̍ḥ | sastu̍ | a̱yam | a̱bhita̍ḥ | jana̍ḥ |
yaḥ | āste̍ | yaḥ | ca̱ | cara̍ti | yaḥ | ca̱ | paśya̍ti | na̱ḥ | jana̍ḥ |
teṣā̍m | sam | ha̱nma̱ḥ | a̱kṣāṇi̍ | yathā̍ | i̱dam | ha̱rmyam | tathā̍ |
sa̱hasra̍-śṛṅgaḥ | vṛ̱ṣa̱bhaḥ | yaḥ | sa̱mu̱drāt | u̱t-āca̍rat |
tena̍ | sa̱ha̱sye̍na | va̱yam | ni | janā̍n | svā̱pa̱yā̱ma̱si̱ |
pro̱ṣṭhe̱-śa̱yāḥ | va̱hye̱-śa̱yāḥ | nārī̍ḥ | yāḥ | ta̱lpa̱-śīva̍rīḥ |
striya̍ḥ | yāḥ | puṇya̍-gandhāḥ | tāḥ | sarvā̍ḥ | svā̱pa̱yā̱ma̱si̱ |
ke | ī̱m | vi-a̍ktāḥ | nara̍ḥ | sa-nī̍ḻāḥ | ru̱drasya̍ | maryā̍ḥ | adha̍ | su̱-aśvā̍ḥ |
naki̍ḥ | hi | e̱ṣā̱m | ja̱nūṁṣi̍ | vede̍ | te | a̱ṅga | vi̱dre̱ | mi̱thaḥ | ja̱nitra̍m |
a̱bhi | sva̱-pūbhi̍ḥ | mi̱thaḥ | va̱pa̱nta̱ | vāta̍-svanasaḥ | śye̱nāḥ | a̱spṛ̱dhra̱n |
e̱tāni̍ | dhīra̍ḥ | ni̱ṇyā | ci̱ke̱ta̱ | pṛśni̍ḥ | yat | ūdha̍ḥ | ma̱hī | ja̱bhāra̍ |
sā | viṭ | su̱-vīrā̍ | ma̱rut-bhi̍ḥ | a̱stu̱ | sa̱nāt | saha̍ntī | puṣya̍ntī | nṛ̱mṇam |
yāma̍m | yeṣṭhā̍ḥ | śu̱bhā | śobhi̍ṣṭhāḥ | śri̱yā | sam-mi̍ślāḥ | oja̍ḥ-bhiḥ | u̱grāḥ |
u̱gram | va̱ḥ | oja̍ḥ | sthi̱rā | śavā̍ṁsi | adha̍ | ma̱rut-bhi̍ḥ | ga̱ṇaḥ | tuvi̍ṣmān |
śu̱bhraḥ | va̱ḥ | śuṣma̍ḥ | krudhmī̍ | manā̍ṁsi | dhuni̍ḥ | muni̍ḥ-iva | śardha̍sya | dhṛ̱ṣṇoḥ |
sane̍mi | a̱smat | yu̱yota̍ | di̱dyum | mā | va̱ḥ | du̱ḥ-ma̱tiḥ | i̱ha | praṇa̍k | na̱ḥ |
pri̱yā | va̱ḥ | nāma̍ | hu̱ve̱ | tu̱rāṇā̍m | ā | yat | tṛ̱pat | ma̱ru̱ta̱ḥ | vā̱va̱śā̱nāḥ |
su̱-ā̱yu̱dhāsa̍ḥ | i̱ṣmiṇa̍ḥ | su̱-ni̱ṣkāḥ | u̱ta | sva̱yam | ta̱nva̍ḥ | śumbha̍mānāḥ |
śucī̍ | va̱ḥ | ha̱vyā | ma̱ru̱ta̱ḥ | śucī̍nām | śuci̍m | hi̱no̱mi̱ | a̱dhva̱ram | śuci̍-bhyaḥ |
ṛ̱tena̍ | sa̱tyam | ṛ̱ta̱-sāpa̍ḥ | ā̱ya̱n | śuci̍-janmānaḥ | śuca̍yaḥ | pā̱va̱kāḥ |
aṁse̍ṣu | ā | ma̱ru̱ta̱ḥ | khā̱daya̍ḥ | va̱ḥ | vakṣa̍ḥ-su | ru̱kmāḥ | u̱pa̱-śi̱śri̱yā̱ṇāḥ |
vi | vi̱-dyuta̍ḥ | na | vṛ̱ṣṭi-bhi̍ḥ | ru̱cā̱nāḥ | anu̍ | sva̱dhām | āyu̍dhaiḥ | yaccha̍mānāḥ |
pra | bu̱dhnyā̍ | va̱ḥ | ī̱ra̱te̱ | mahā̍ṁsi | pra | nāmā̍ni | pra̱-ya̱jya̱va̱ḥ | ti̱ra̱dhva̱m |
sa̱ha̱sriya̍m | damya̍m | bhā̱gam | e̱tam | gṛ̱ha̱-me̱dhīya̍m | ma̱ru̱ta̱ḥ | ju̱ṣa̱dhva̱m |
yadi̍ | stu̱tasya̍ | ma̱ru̱ta̱ḥ | a̱dhi̱-i̱tha | i̱tthā | vipra̍sya | vā̱jina̍ḥ | havī̍man |
ma̱kṣu | rā̱yaḥ | su̱-vīrya̍sya | dā̱ta̱ | nu | ci̱t | yam | a̱nyaḥ | ā̱-dabha̍t | arā̍vā |
atyā̍saḥ | na | ye | ma̱ruta̍ḥ | su̱-añca̍ḥ | ya̱kṣa̱-dṛśa̍ḥ | na | śu̱bhaya̍nta | maryā̍ḥ |
te | ha̱rmye̱-sthāḥ | śiśa̍vaḥ | na | śu̱bhrāḥ | va̱tsāsa̍ḥ | na | pra̱-kī̱ḻina̍ḥ | pa̱ya̱ḥ-dhāḥ |
da̱śa̱syanta̍ḥ | na̱ḥ | ma̱ruta̍ḥ | mṛ̱ḻa̱ntu̱ | va̱ri̱va̱syanta̍ḥ | roda̍sī̱ iti̍ | su̱meke̱ iti̍ su̱-meke̍ |
ā̱re | go̱-hā | nṛ̱-hā | va̱dhaḥ | va̱ḥ | a̱stu̱ | su̱mrebhi̍ḥ | a̱sme iti̍ | va̱sa̱va̱ḥ | na̱ma̱dhva̱m |
ā | va̱ḥ | hotā̍ | jo̱ha̱vī̱ti̱ | sa̱ttaḥ | sa̱trācī̍m | rā̱tim | ma̱ru̱ta̱ḥ | gṛ̱ṇā̱naḥ |
yaḥ | īva̍taḥ | vṛ̱ṣa̱ṇa̱ḥ | asti̍ | go̱pāḥ | saḥ | adva̍yāvī | ha̱va̱te̱ | va̱ḥ | u̱kthaiḥ |
i̱me | tu̱ram | ma̱ruta̍ḥ | ra̱ma̱ya̱nti̱ | i̱me | saha̍ḥ | saha̍saḥ | ā | na̱ma̱nti̱ |
i̱me | śaṁsa̍m | va̱nu̱ṣya̱taḥ | ni | pā̱nti̱ | gu̱ru | dveṣa̍ḥ | ara̍ruṣe | da̱dha̱nti̱ |
i̱me | ra̱dhram | ci̱t | ma̱ruta̍ḥ | ju̱na̱nti̱ | bhṛmi̍m | ci̱t | yathā̍ | vasa̍vaḥ | ju̱ṣanta̍ |
apa̍ | bā̱dha̱dhva̱m | vṛ̱ṣa̱ṇa̱ḥ | tamā̍ṁsi | dha̱tta | viśva̍m | tana̍yam | to̱kam | a̱sme iti̍ |
mā | va̱ḥ | dā̱trāt | ma̱ru̱ta̱ḥ | niḥ | a̱rā̱ma̱ | mā | pa̱ścāt | da̱dhma̱ | ra̱thya̱ḥ | vi̱-bhā̱ge |
ā | na̱ḥ | spā̱rhe | bha̱ja̱ta̱na̱ | va̱sa̱vye̍ | yat | ī̱m | su̱-jā̱tam | vṛ̱ṣa̱ṇa̱ḥ | va̱ḥ | asti̍ |
sam | yat | hana̍nta | ma̱nyu-bhi̍ḥ | janā̍saḥ | śūrā̍ḥ | ya̱hvīṣu̍ | oṣa̍dhīṣu | vi̱kṣu |
adha̍ | sma̱ | na̱ḥ | ma̱ru̱ta̱ḥ | ru̱dri̱yā̱sa̱ḥ | trā̱tāra̍ḥ | bhū̱ta̱ | pṛta̍nāsu | a̱ryaḥ |
bhūri̍ | ca̱kra̱ | ma̱ru̱ta̱ḥ | pitryā̍ṇi | u̱kthāni̍ | yā | va̱ḥ | śa̱syante̍ | pu̱rā | ci̱t |
ma̱rut-bhi̍ḥ | u̱graḥ | pṛta̍nāsu | sāḻhā̍ | ma̱rut-bhi̍ḥ | it | sani̍tā | vāja̍m | arvā̍ |
a̱sme iti̍ | vī̱raḥ | ma̱ru̱ta̱ḥ | śu̱ṣmī | a̱stu̱ | janā̍nām | yaḥ | asu̍raḥ | vi̱-dha̱rtā |
a̱paḥ | yena̍ | su̱-kṣi̱taye̍ | tare̍ma | adha̍ | svam | oka̍ḥ | a̱bhi | va̱ḥ | syā̱ma̱ |
tat | na̱ḥ | indra̍ḥ | varu̍ṇaḥ | mi̱traḥ | a̱gniḥ | āpa̍ḥ | oṣa̍dhīḥ | va̱nina̍ḥ | ju̱ṣa̱nta̱ |
śarma̍n | syā̱ma̱ | ma̱rutā̍m | u̱pa-sthe̍ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
madhva̍ḥ | va̱ḥ | nāma̍ | māru̍tam | ya̱ja̱trā̱ḥ | pra | ya̱jñeṣu̍ | śava̍sā | ma̱da̱nti̱ |
ye | re̱jaya̍nti | roda̍sī̱ iti̍ | ci̱t | u̱rvī iti̍ | pinva̍nti | utsa̍m | yat | ayā̍suḥ | u̱grāḥ |
ni̱-ce̱tāra̍ḥ | hi | ma̱ruta̍ḥ | gṛ̱ṇanta̍m | pra̱-ne̱tāra̍ḥ | yaja̍mānasya | manma̍ |
a̱smāka̍m | a̱dya | vi̱dathe̍ṣu | ba̱rhiḥ | ā | vī̱taye̍ | sa̱da̱ta̱ | pi̱pri̱yā̱ṇāḥ |
na | e̱tāva̍t | a̱nye | ma̱ruta̍ḥ | yathā̍ | i̱me | bhrāja̍nte | ru̱kmaiḥ | āyu̍dhaiḥ | ta̱nūbhi̍ḥ |
ā | roda̍sī̱ iti̍ | vi̱śva̱-piśa̍ḥ | pi̱śā̱nāḥ | sa̱mā̱nam | a̱ñji | a̱ñja̱te̱ | śu̱bhe | kam |
ṛdha̍k | sā | va̱ḥ | ma̱ru̱ta̱ḥ | di̱dyut | a̱stu̱ | yat | va̱ḥ | āga̍ḥ | pu̱ru̱ṣatā̍ | karā̍ma |
mā | va̱ḥ | tasyā̍m | api̍ | bhū̱ma̱ | ya̱ja̱trā̱ḥ | a̱sme iti̍ | va̱ḥ | a̱stu̱ | su̱-ma̱tiḥ | cani̍ṣṭhā |
kṛ̱te | ci̱t | atra̍ | ma̱ruta̍ḥ | ra̱ṇa̱nta̱ | a̱na̱va̱dyāsa̍ḥ | śuca̍yaḥ | pā̱va̱kāḥ |
pra | na̱ḥ | a̱va̱ta̱ | su̱ma̱ti-bhi̍ḥ | ya̱ja̱trā̱ḥ | pra | vāje̍bhiḥ | ti̱ra̱ta̱ | pu̱ṣyase̍ | na̱ḥ |
u̱ta | stu̱tāsa̍ḥ | ma̱ruta̍ḥ | vya̱ntu̱ | viśve̍bhiḥ | nāma̍-bhiḥ | nara̍ḥ | ha̱vīṁṣi̍ |
dadā̍ta | na̱ḥ | a̱mṛta̍sya | pra̱-jāyai̍ | ji̱gṛ̱ta | rā̱yaḥ | sū̱nṛtā̍ | ma̱ghāni̍ |
ā | stu̱tāsa̍ḥ | ma̱ru̱ta̱ḥ | viśve̍ | ū̱tī | accha̍ | sū̱rīn | sa̱rva-tā̍tā | ji̱gā̱ta̱ |
ye | na̱ḥ | tmanā̍ | śa̱tina̍ḥ | va̱rdhaya̍nti | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
pra | sā̱ka̱m-ukṣe̍ | a̱rca̱ta̱ | ga̱ṇāya̍ | yaḥ | daivya̍sya | dhāmna̍ḥ | tuvi̍ṣmān |
u̱ta | kṣo̱da̱nti̱ | roda̍sī̱ iti̍ | ma̱hi̱-tvā | nakṣa̍nte | nāka̍m | niḥ-ṛ̍teḥ | a̱va̱ṁśāt |
ja̱nūḥ | ci̱t | va̱ḥ | ma̱ru̱ta̱ḥ | tve̱ṣye̍ṇa | bhīmā̍saḥ | tuvi̍-manyavaḥ | ayā̍saḥ |
pra | ye | maha̍ḥ-bhiḥ | oja̍sā | u̱ta | santi̍ | viśva̍ḥ | va̱ḥ | yāma̍n | bha̱ya̱te̱ | sva̱ḥ-dṛk |
bṛ̱hat | vaya̍ḥ | ma̱ghava̍t-bhyaḥ | da̱dhā̱ta̱ | jujo̍ṣan | it | ma̱ruta̍ḥ | su̱-stu̱tim | na̱ḥ |
ga̱taḥ | na | adhvā̍ | vi | ti̱rā̱ti̱ | ja̱ntum | pra | na̱ḥ | spā̱rhābhi̍ḥ | ū̱ti-bhi̍ḥ | ti̱re̱ta̱ |
yu̱ṣmā-ū̍taḥ | vipra̍ḥ | ma̱ru̱ta̱ḥ | śa̱ta̱svī | yu̱ṣmā-ū̍taḥ | arvā̍ | sahu̍riḥ | sa̱ha̱srī |
yu̱ṣmā-ū̍taḥ | sa̱m-rāṭ | u̱ta | ha̱nti̱ | vṛ̱tram | pra | tat | va̱ḥ | a̱stu̱ | dhū̱ta̱ya̱ḥ | de̱ṣṇam |
tān | ā | ru̱drasya̍ | mī̱ḻhuṣa̍ḥ | vi̱vā̱se̱ | ku̱vit | naṁsa̍nte | ma̱ruta̍ḥ | puna̍ḥ | na̱ḥ |
yat | sa̱svartā̍ | ji̱hī̱ḻi̱re | yat | ā̱viḥ | ava̍ | tat | ena̍ḥ | ī̱ma̱he̱ | tu̱rāṇā̍m |
pra | sā | vā̱ci̱ | su̱-stu̱tiḥ | ma̱ghonā̍m | i̱dam | su̱-u̱ktam | ma̱ruta̍ḥ | ju̱ṣa̱nta̱ |
ā̱rāt | ci̱t | dveṣa̍ḥ | vṛ̱ṣa̱ṇa̱ḥ | yu̱yo̱ta̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
yam | trāya̍dhve | i̱dam-i̍dam | devā̍saḥ | yam | ca̱ | naya̍tha |
tasmai̍ | a̱gne̱ | varu̍ṇa | mitra̍ | arya̍man | maru̍taḥ | śarma̍ | ya̱ccha̱ta̱ |
yu̱ṣmāka̍m | de̱vā̱ḥ | ava̍sā | aha̍ni | pri̱ye | ī̱jā̱naḥ | ta̱ra̱ti̱ | dviṣa̍ḥ |
pra | saḥ | kṣaya̍m | ti̱ra̱te̱ | vi | ma̱hīḥ | iṣa̍ḥ | yaḥ | va̱ḥ | varā̍ya | dāśa̍ti |
na̱hi | va̱ḥ | ca̱ra̱mam | ca̱na | vasi̍ṣṭhaḥ | pa̱ri̱-maṁsa̍te |
a̱smāka̍m | a̱dya | ma̱ru̱ta̱ḥ | su̱te | sacā̍ | viśve̍ | pi̱ba̱ta̱ | kā̱mina̍ḥ |
na̱hi | va̱ḥ | ū̱tiḥ | pṛta̍nāsu | mardha̍ti | yasmai̍ | arā̍dhvam | na̱ra̱ḥ |
a̱bhi | va̱ḥ | ā | a̱va̱rt | su̱-ma̱tiḥ | navī̍yasī | tūya̍m | yā̱ta̱ | pi̱pī̱ṣa̱va̱ḥ |
o iti̍ | su | ghṛ̱ṣvi̱-rā̱dha̱sa̱ḥ | yā̱tana̍ | andhā̍ṁsi | pī̱taye̍ |
i̱mā | va̱ḥ | ha̱vyā | ma̱ru̱ta̱ḥ | ra̱re | hi | ka̱m | mo iti̍ | su | a̱nyatra̍ | ga̱nta̱na̱ |
ā | ca̱ḥ | na̱ḥ | ba̱rhiḥ | sada̍ta | a̱vi̱ta | ca̱ | na̱ḥ | spā̱rhāṇi̍ | dāta̍ve | vasu̍ |
asre̍dhantaḥ | ma̱ru̱ta̱ḥ | so̱mye | madhau̍ | svāhā̍ | i̱ha | mā̱da̱yā̱dhvai̱ |
sa̱svariti̍ | ci̱t | hi | ta̱nva̍ḥ | śumbha̍mānāḥ | ā | ha̱ṁsāsa̍ḥ | nīla̍-pṛṣṭhāḥ | a̱pa̱pta̱n |
viśva̍m | śardha̍ḥ | a̱bhita̍ḥ | mā̱ | ni | se̱da̱ | nara̍ḥ | na | ra̱ṇvāḥ | sava̍ne | mada̍ntaḥ |
yaḥ | na̱ḥ | ma̱ru̱ta̱ḥ | a̱bhi | du̱ḥ-hṛ̱ṇā̱yuḥ | ti̱raḥ | ci̱ttāni̍ | va̱sa̱va̱ḥ | jighā̍ṁsati |
dru̱haḥ | pāśā̍n | prati̍ | saḥ | mu̱cī̱ṣṭa̱ | tapi̍ṣṭhena | hanma̍nā | ha̱nta̱na̱ | tam |
sān-ta̍panāḥ | i̱dam | ha̱viḥ | maru̍taḥ | tat | ju̱ju̱ṣṭa̱na̱ |
yu̱ṣmāka̍ | ū̱tī | ri̱śā̱da̱sa̱ḥ |
gṛha̍-medhāsaḥ | ā | ga̱ta̱ | maru̍taḥ | mā | apa̍ | bhū̱ta̱na̱ |
yu̱ṣmāka̍ | ū̱tī | su̱-dā̱na̱va̱ḥ |
i̱ha-i̍ha | va̱ḥ | sva̱-ta̱va̱sa̱ḥ | kava̍yaḥ | sūrya̍-tvacaḥ |
ya̱jñam | ma̱ru̱ta̱ḥ | ā | vṛ̱ṇe̱ |
tri-a̍mbakam | ya̱jā̱ma̱he̱ | su̱-gandhi̍m | pu̱ṣṭi̱-vardha̍nam |
u̱rvā̱ru̱kam-i̍va | bandha̍nāt | mṛ̱tyoḥ | mu̱kṣī̱ya̱ | mā | a̱mṛtā̍t |
yat | a̱dya | sū̱rya̱ | brava̍ḥ | anā̍gāḥ | u̱t-yan | mi̱trāya̍ | varu̍ṇāya | sa̱tyam |
va̱yam | de̱va̱-trā | a̱di̱te̱ | syā̱ma̱ | tava̍ | pri̱yāsa̍ḥ | a̱rya̱ma̱n | gṛ̱ṇanta̍ḥ |
e̱ṣaḥ | syaḥ | mi̱trā̱va̱ru̱ṇā̱ | nṛ̱-cakṣā̍ḥ | u̱bhe iti̍ | ut | e̱ti̱ | sūrya̍ḥ | a̱bhi | jman |
viśva̍sya | sthā̱tuḥ | jaga̍taḥ | ca̱ | go̱pāḥ | ṛ̱ju | marte̍ṣu | vṛ̱ji̱nā | ca̱ | paśya̍n |
ayu̍kta | sa̱pta | ha̱rita̍ḥ | sa̱dha-sthā̍t | yāḥ | ī̱m | vaha̍nti | sūrya̍m | ghṛ̱tācī̍ḥ |
dhāmā̍ni | mi̱trā̱va̱ru̱ṇā̱ | yu̱vāku̍ḥ | sam | yaḥ | yū̱thā-i̍va | jani̍māni | caṣṭe̍ |
ut | vā̱m | pṛ̱kṣāsa̍ḥ | madhu̍-mantaḥ | a̱sthu̱ḥ | ā | sūrya̍ḥ | a̱ru̱ha̱t | śu̱kram | arṇa̍ḥ |
yasmai̍ | ā̱di̱tyāḥ | adhva̍naḥ | rada̍nti | mi̱traḥ | a̱rya̱mā | varu̍ṇaḥ | sa̱-joṣā̍ḥ |
i̱me | ce̱tāra̍ḥ | anṛ̍tasya | bhūre̍ḥ | mi̱traḥ | a̱rya̱mā | varu̍ṇaḥ | hi | santi̍ |
i̱me | ṛ̱tasya̍ | va̱vṛ̱dhu̱ḥ | du̱ro̱ṇe | śa̱gmāsa̍ḥ | pu̱trāḥ | adi̍teḥ | ada̍bdhāḥ |
i̱me | mi̱traḥ | varu̍ṇaḥ | du̱ḥ-dabhā̍saḥ | a̱ce̱tasa̍m | ci̱t | ci̱ta̱ya̱nti̱ | dakṣai̍ḥ |
api̍ | kratu̍m | su̱-ceta̍sam | vata̍ntaḥ | ti̱raḥ | ci̱t | aṁha̍ḥ | su̱-pathā̍ | na̱ya̱nti̱ |
i̱me | di̱vaḥ | ani̍-miṣā | pṛ̱thi̱vyāḥ | ci̱ki̱tvāṁsa̍ḥ | a̱ce̱tasa̍m | na̱ya̱nti̱ |
pra̱-vrā̱je | ci̱t | na̱dya̍ḥ | gā̱dham | a̱sti̱ | pā̱ram | na̱ḥ | a̱sya | vi̱ṣpi̱tasya̍ | pa̱rṣa̱n |
yat | go̱pāva̍t | adi̍tiḥ | śarma̍ | bha̱dram | mi̱traḥ | yaccha̍nti | varu̍ṇaḥ | su̱-dāse̍ |
tasmi̍n | ā | to̱kam | tana̍yam | dadhā̍nāḥ | mā | ka̱rma̱ | de̱va̱-heḻa̍nam | tu̱rā̱sa̱ḥ |
ava̍ | vedi̍m | hotrā̍bhiḥ | ya̱je̱ta̱ | ripa̍ḥ | kāḥ | ci̱t | va̱ru̱ṇa̱-dhruta̍ḥ | saḥ |
pari̍ | dveṣa̍ḥ-bhiḥ | a̱rya̱mā | vṛ̱ṇa̱ktu̱ | u̱rum | su̱-dāse̍ | vṛ̱ṣa̱ṇau̱ | ū̱m̐ iti̍ | lo̱kam |
sa̱svariti̍ | ci̱t | hi | sam-ṛ̍tiḥ | tve̱ṣī | e̱ṣā̱m | a̱pī̱cye̍na | saha̍sā | saha̍nte |
yu̱ṣmat | bhi̱yā | vṛ̱ṣa̱ṇa̱ḥ | reja̍mānāḥ | dakṣa̍sya | ci̱t | ma̱hi̱nā | mṛ̱ḻata̍ | na̱ḥ |
yaḥ | brahma̍ṇe | su̱-ma̱tim | ā̱-yajā̍te | vāja̍sya | sā̱tau | pa̱ra̱masya̍ | rā̱yaḥ |
sīkṣa̍nta | ma̱nyum | ma̱gha-vā̍naḥ | a̱ryaḥ | u̱ru | kṣayā̍ya | ca̱kri̱re̱ | su̱-dhātu̍ |
i̱yam | de̱vā̱ | pu̱raḥ-hi̍tiḥ | yu̱va-bhyā̍m | ya̱jñeṣu̍ | mi̱trā̱va̱ru̱ṇau̱ | a̱kā̱ri̱ |
viśvā̍ni | du̱ḥ-gā | pi̱pṛ̱ta̱m | ti̱raḥ | na̱ḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ut | vā̱m | cakṣu̍ḥ | va̱ru̱ṇā̱ | su̱-pratī̍kam | de̱vayo̍ḥ | e̱ti̱ | sūrya̍ḥ | ta̱ta̱nvān |
a̱bhi | yaḥ | viśvā̍ | bhuva̍nāni | caṣṭe̍ | saḥ | ma̱nyum | martye̍ṣu | ā | ci̱ke̱ta̱ |
pra | vā̱m | saḥ | mi̱trā̱va̱ru̱ṇau̱ | ṛ̱ta-vā̍ | vipra̍ḥ | manmā̍ni | dī̱rgha̱-śrut | i̱ya̱rti̱ |
yasya̍ | brahmā̍ṇi | su̱kra̱tū̱ iti̍ su-kratū | avā̍thaḥ | ā | yat | kratvā̍ | na | śa̱rada̍ḥ | pṛ̱ṇaithe̱ iti̍ |
pra | u̱roḥ | mi̱trā̱va̱ru̱ṇā̱ | pṛ̱thi̱vyāḥ | pra | di̱vaḥ | ṛ̱ṣvāt | bṛ̱ha̱taḥ | su̱dā̱nū̱ iti̍ su-dānū |
spaśa̍ḥ | da̱dhā̱the̱ iti̍ | oṣa̍dhīṣu | vi̱kṣu | ṛdha̍k | ya̱taḥ | ani̍-miṣam | rakṣa̍māṇā |
śaṁsa̍ | mi̱trasya̍ | varu̍ṇasya | dhāma̍ | śuṣma̍ḥ | roda̍sī̱ iti̍ | ba̱dba̱dhe̱ | ma̱hi̱-tvā |
aya̍n | māsā̍ḥ | aya̍jvanām | a̱vīrā̍ḥ | pra | ya̱jña-ma̍nmā | vṛ̱jana̍m | ti̱rā̱te̱ |
amū̍rā | viśvā̍ | vṛ̱ṣa̱ṇau̱ | i̱māḥ | vā̱m | na | yāsu̍ | ci̱tram | dadṛ̍śe | na | ya̱kṣam |
druha̍ḥ | sa̱ca̱nte̱ | anṛ̍tā | janā̍nām | na | vā̱m | ni̱ṇyāni̍ | a̱cite̍ | a̱bhū̱va̱n |
sam | ū̱m̐ iti̍ | vā̱m | ya̱jñam | ma̱ha̱ya̱m | nama̍ḥ-bhiḥ | hu̱ve | vā̱m | mi̱trā̱va̱ru̱ṇā̱ | sa̱-bādha̍ḥ |
pra | vā̱m | manmā̍ni | ṛ̱case̍ | navā̍ni | kṛ̱tāni̍ | brahma̍ | ju̱ju̱ṣa̱n | i̱māni̍ |
i̱yam | de̱vā̱ | pu̱raḥ-hi̍tiḥ | yu̱va-bhyā̍m | ya̱jñeṣu̍ | mi̱trā̱va̱ru̱ṇau̱ | a̱kā̱ri̱ |
viśvā̍ni | du̱ḥ-gā | pi̱pṛ̱ta̱m | ti̱raḥ | na̱ḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ut | sūrya̍ḥ | bṛ̱hat | a̱rcīṁṣi̍ | a̱śre̱t | pu̱ru | viśvā̍ | jani̍ma | mānu̍ṣāṇām |
sa̱maḥ | di̱vā | da̱dṛ̱śe̱ | roca̍mānaḥ | kratvā̍ | kṛ̱taḥ | su-kṛ̍taḥ | ka̱rtṛ-bhi̍ḥ | bhū̱t |
saḥ | sū̱rya̱ | prati̍ | pu̱raḥ | na̱ḥ | ut | gā̱ḥ | e̱bhiḥ | stome̍bhiḥ | e̱ta̱śebhi̍ḥ | evai̍ḥ |
pra | na̱ḥ | mi̱trāya̍ | varu̍ṇāya | vo̱ca̱ḥ | anā̍gasaḥ | a̱rya̱mṇe | a̱gnaye̍ | ca̱ |
vi | na̱ḥ | sa̱hasra̍m | śu̱rudha̍ḥ | ra̱da̱ntu̱ | ṛ̱ta-vā̍naḥ | varu̍ṇaḥ | mi̱traḥ | a̱gniḥ |
yaccha̍ntu | ca̱ndrāḥ | u̱pa̱-mam | na̱ḥ | a̱rkam | ā | na̱ḥ | kāma̍m | pū̱pu̱ra̱ntu̱ | stavā̍nāḥ |
dyāvā̍bhūmī̱ iti̍ | a̱di̱te̱ | trāsī̍thām | na̱ḥ | ye | vā̱m | ja̱jñuḥ | su̱-jani̍mānaḥ | ṛ̱ṣve̱ iti̍ |
mā | heḻe̍ | bhū̱ma̱ | varu̍ṇasya | vā̱yoḥ | mā | mi̱trasya̍ | pri̱ya-ta̍masya | nṛ̱ṇām |
pra | bā̱havā̍ | si̱sṛ̱ta̱m | jī̱vase̍ | na̱ḥ | ā | na̱ḥ | gavyū̍tim | u̱kṣa̱ta̱m | ghṛ̱tena̍ |
ā | na̱ḥ | jane̍ | śra̱va̱ya̱ta̱m | yu̱vā̱nā̱ | śru̱tam | me̱ | mi̱trā̱va̱ru̱ṇā̱ | havā̍ | i̱mā |
nu | mi̱traḥ | varu̍ṇaḥ | a̱rya̱mā | na̱ḥ | tmane̍ | to̱kāya̍ | vari̍vaḥ | da̱dha̱ntu̱ |
su̱-gā | na̱ḥ | viśvā̍ | su̱-pathā̍ni | sa̱ntu̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ut | ū̱m̐ iti̍ | e̱ti̱ | su̱-bhaga̍ḥ | vi̱śva-ca̍kṣāḥ | sādhā̍raṇaḥ | sūrya̍ḥ | mānu̍ṣāṇām |
cakṣu̍ḥ | mi̱trasya̍ | varu̍ṇasya | de̱vaḥ | carma̍-iva | yaḥ | sa̱m-avi̍vyak | tamā̍ṁsi |
ut | ū̱m̐ iti̍ | e̱ti̱ | pra̱-sa̱vi̱tā | janā̍nām | ma̱hān | ke̱tuḥ | a̱rṇa̱vaḥ | sūrya̍sya |
sa̱mā̱nam | ca̱kram | pa̱ri̱-ā̱vivṛ̍tsan | yat | e̱ta̱śaḥ | vaha̍ti | dhū̱ḥ-su | yu̱ktaḥ |
vi̱-bhrāja̍mānaḥ | u̱ṣasā̍m | u̱pa-sthā̍t | re̱bhaiḥ | ut | e̱ti̱ | a̱nu̱-ma̱dyamā̍naḥ |
e̱ṣaḥ | me̱ | de̱vaḥ | sa̱vi̱tā | ca̱ccha̱nda̱ | yaḥ | sa̱mā̱nam | na | pra̱-mi̱nāti̍ | dhāma̍ |
di̱vaḥ | ru̱kmaḥ | u̱ru̱-cakṣā̍ḥ | ut | e̱ti̱ | dū̱re-a̍rthaḥ | ta̱raṇi̍ḥ | bhrāja̍mānaḥ |
nū̱nam | janā̍ḥ | sūrye̍ṇa | pra-sū̍tāḥ | aya̍n | arthā̍ni | kṛ̱ṇava̍n | apā̍ṁsi |
yatra̍ | ca̱kruḥ | a̱mṛtā̍ḥ | gā̱tum | a̱smai̱ | śye̱naḥ | na | dīya̍n | anu̍ | e̱ti̱ | pātha̍ḥ |
prati̍ | vā̱m | sūre̍ | ut-i̍te | vi̱dhe̱ma̱ | nama̍ḥ-bhiḥ | mi̱trā̱va̱ru̱ṇā̱ | u̱ta | ha̱vyaiḥ |
nu | mi̱traḥ | varu̍ṇaḥ | a̱rya̱mā | na̱ḥ | tmane̍ | to̱kāya̍ | vari̍vaḥ | da̱dha̱ntu̱ |
su̱-gā | na̱ḥ | viśvā̍ | su̱-pathā̍ni | sa̱ntu̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
di̱vi | kṣaya̍ntā | raja̍saḥ | pṛ̱thi̱vyām | pra | vā̱m | ghṛ̱tasya̍ | ni̱ḥ-nija̍ḥ | da̱dī̱ra̱n |
ha̱vyam | na̱ḥ | mi̱traḥ | a̱rya̱mā | su-jā̍taḥ | rājā̍ | su̱-kṣa̱traḥ | varu̍ṇaḥ | ju̱ṣa̱nta̱ |
ā | rā̱jā̱nā̱ | ma̱ha̱ḥ | ṛ̱ta̱sya̱ | go̱pā̱ | sindhu̍patī̱ iti̱ sindhu̍-patī | kṣa̱tri̱yā̱ | yā̱ta̱m | a̱rvāk |
iḻā̍m | na̱ḥ | mi̱trā̱va̱ru̱ṇā̱ | u̱ta | vṛ̱ṣṭim | ava̍ | di̱vaḥ | i̱nva̱ta̱m | jī̱ra̱dā̱nū̱ iti̍ jīra-dānū |
mi̱traḥ | tat | na̱ḥ | varu̍ṇaḥ | de̱vaḥ | a̱ryaḥ | pra | sādhi̍ṣṭhebhiḥ | pa̱thi-bhi̍ḥ | na̱ya̱ntu̱ |
brava̍t | yathā̍ | na̱ḥ | āt | a̱riḥ | su̱-dāse̍ | i̱ṣā | ma̱de̱ma̱ | sa̱ha | de̱va-go̍pāḥ |
yaḥ | vā̱m | garta̍m | mana̍sā | takṣa̍t | e̱tam | ū̱rdhvām | dhī̱tim | kṛ̱ṇava̍t | dhā̱raya̍t | ca̱ |
u̱kṣethā̍m | mi̱trā̱va̱ru̱ṇā̱ | ghṛ̱tena̍ | tā | rā̱jā̱nā̱ | su̱-kṣi̱tīḥ | ta̱rpa̱ye̱thā̱m |
e̱ṣaḥ | stoma̍ḥ | va̱ru̱ṇa̱ | mi̱tra̱ | tubhya̍m | soma̍ḥ | śu̱kraḥ | na | vā̱yave̍ | a̱yā̱mi̱ |
a̱vi̱ṣṭam | dhiya̍ḥ | ji̱gṛ̱tam | pura̍m-dhīḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
prati̍ | vā̱m | sūre̍ | ut-i̍te | su̱-u̱ktaiḥ | mi̱tram | hu̱ve̱ | varu̍ṇam | pū̱ta-da̍kṣam |
yayo̍ḥ | a̱su̱rya̍m | akṣi̍tam | jyeṣṭha̍m | viśva̍sya | yāma̍n | ā̱-citā̍ | ji̱ga̱tnu |
tā | hi | de̱vānā̍m | asu̍rā | tau | a̱ryā | tā | na̱ḥ | kṣi̱tīḥ | ka̱ra̱ta̱m | ū̱rjaya̍ntīḥ |
a̱śyāma̍ | mi̱trā̱va̱ru̱ṇā̱ | va̱yam | vā̱m | dyāvā̍ | ca̱ | yatra̍ | pī̱paya̍n | ahā̍ | ca̱ |
tā | bhūri̍-pāśau | anṛ̍tasya | setū̱ iti̍ | du̱ra̱tyetū̱ iti̍ du̱ḥ-a̱tyetū̍ | ri̱pave̍ | martyā̍ya |
ṛ̱tasya̍ | mi̱trā̱va̱ru̱ṇā̱ | pa̱thā | vā̱m | a̱paḥ | na | nā̱vā | du̱ḥ-i̱tā | ta̱re̱ma̱ |
ā | na̱ḥ | mi̱trā̱va̱ru̱ṇā̱ | ha̱vya-ju̍ṣṭim | ghṛ̱taiḥ | gavyū̍tim | u̱kṣa̱ta̱m | iḻā̍bhiḥ |
prati̍ | vā̱m | atra̍ | vara̍m | ā | janā̍ya | pṛ̱ṇī̱tam | u̱dnaḥ | di̱vyasya̍ | cāro̍ḥ |
e̱ṣaḥ | stoma̍ḥ | va̱ru̱ṇa̱ | mi̱tra̱ | tubhya̍m | soma̍ḥ | śu̱kraḥ | na | vā̱yave̍ | a̱yā̱mi̱ |
a̱vi̱ṣṭam | dhiya̍ḥ | ji̱gṛ̱tam | pura̍m-dhīḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
pra | mi̱trayo̍ḥ | varu̍ṇayoḥ | stoma̍ḥ | na̱ḥ | e̱tu̱ | śū̱ṣya̍ḥ |
nama̍svān | tu̱vi̱-jā̱tayo̍ḥ |
yā | dhā̱raya̍nta | de̱vāḥ | su̱-dakṣā̍ | dakṣa̍-pitarā |
a̱su̱ryā̍ya | pra-ma̍hasā |
tā | na̱ḥ | sti̱-pā | ta̱nū̱-pā | varu̍ṇa | ja̱ri̱tṝ̱ṇām |
mitra̍ | sā̱dhaya̍tam | dhiya̍ḥ |
yat | a̱dya | sūre̍ | ut-i̍te | anā̍gāḥ | mi̱traḥ | a̱rya̱mā |
su̱vāti̍ | sa̱vi̱tā | bhaga̍ḥ |
su̱pra̱-a̱vīḥ | a̱stu̱ | saḥ | kṣaya̍ḥ | pra | nu | yāma̍n | su̱-dā̱na̱va̱ḥ |
ye | na̱ḥ | aṁha̍ḥ | a̱ti̱-pipra̍ti |
u̱ta | sva̱-rāja̍ḥ | adi̍tiḥ | ada̍bdhasya | vra̱tasya̍ | ye |
ma̱haḥ | rājā̍naḥ | ī̱śa̱te̱ |
prati̍ | vā̱m | sūre̍ | ut-i̍te | mi̱tram | gṛ̱ṇī̱ṣe̱ | varu̍ṇam |
a̱rya̱maṇa̍m | ri̱śāda̍sam |
rā̱yā | hi̱ra̱ṇya̱-yā | ma̱tiḥ | i̱yam | a̱vṛ̱kāya̍ | śava̍se |
i̱yam | viprā̍ | me̱dha-sā̍taye |
te | syā̱ma̱ | de̱va̱ | va̱ru̱ṇa̱ | te | mi̱tra̱ | sū̱ri-bhi̍ḥ | sa̱ha |
iṣa̍m | sva1̱̍riti̱ sva̍ḥ | ca̱ | dhī̱ma̱hi̱ |
ba̱hava̍ḥ | sūra̍-cakṣasaḥ | a̱gni̱-ji̱hvāḥ | ṛ̱ta̱-vṛdha̍ḥ |
trīṇi̍ | ye | ye̱muḥ | vi̱dathā̍ni | dhī̱ti-bhi̍ḥ | viśvā̍ni | pari̍bhūti-bhiḥ |
vi | ye | da̱dhuḥ | śa̱rada̍m | māsa̍m | āt | aha̍ḥ | ya̱jñam | a̱ktum | ca̱ | āt | ṛca̍m |
a̱nā̱pyam | varu̍ṇaḥ | mi̱traḥ | a̱rya̱mā | kṣa̱tram | rājā̍naḥ | ā̱śa̱ta̱ |
tat | va̱ḥ | a̱dya | ma̱nā̱ma̱he̱ | su̱-u̱ktaiḥ | sūre̍ | ut-i̍te |
yat | oha̍te | varu̍ṇaḥ | mi̱traḥ | a̱rya̱mā | yū̱yam | ṛ̱tasya̍ | ra̱thya̱ḥ |
ṛ̱ta-vā̍naḥ | ṛ̱ta-jā̍tāḥ | ṛ̱ta̱-vṛdha̍ḥ | gho̱rāsa̍ḥ | a̱nṛ̱ta̱-dviṣa̍ḥ |
teṣā̍m | va̱ḥ | su̱mne | su̱ccha̱rdiḥ-ta̍me | na̱ra̱ḥ | syāma̍ | ye | ca̱ | sū̱raya̍ḥ |
ut | ū̱m̐ iti̍ | tyat | da̱rśa̱tam | vapu̍ḥ | di̱vaḥ | e̱ti̱ | pra̱ti̱-hva̱re |
yat | ī̱m | ā̱śuḥ | vaha̍ti | de̱vaḥ | eta̍śaḥ | viśva̍smai | cakṣa̍se | ara̍m |
śī̱rṣṇaḥ-śī̍rṣṇaḥ | jaga̍taḥ | ta̱sthuṣa̍ḥ | pati̍m | sa̱mayā̍ | viśva̍m | ā | raja̍ḥ |
sa̱pta | svasā̍raḥ | su̱vi̱tāya̍ | sūrya̍m | vaha̍nti | ha̱rita̍ḥ | rathe̍ |
tat | cakṣu̍ḥ | de̱va-hi̍tam | śu̱kram | u̱t-cara̍t |
paśye̍ma | śa̱rada̍ḥ | śa̱tam | jīve̍ma | śa̱rada̍ḥ | śa̱tam |
kāvye̍bhiḥ | a̱dā̱bhyā̱ | ā | yā̱ta̱m | va̱ru̱ṇa̱ | dyu̱-mat |
mi̱traḥ | ca̱ | soma̍-pītaye |
di̱vaḥ | dhāma̍-bhiḥ | va̱ru̱ṇa̱ | mi̱traḥ | ca̱ | ā | yā̱ta̱m | a̱druhā̍ |
piba̍tam | soma̍m | ā̱tu̱jī ityā̍-tu̱jī |
ā | yā̱ta̱m | mi̱trā̱va̱ru̱ṇā̱ | ju̱ṣā̱ṇau | ā-hu̍tim | na̱rā̱ |
pā̱tam | soma̍m | ṛ̱ta̱-vṛ̱dhā̱ |
prati̍ | vā̱m | ratha̍m | nṛ̱pa̱tī̱ iti̍ nṛ-patī | ja̱radhyai̍ | ha̱viṣma̍tā | mana̍sā | ya̱jñiye̍na |
yaḥ | vā̱m | dū̱taḥ | na | dhi̱ṣṇyau̱ | ajī̍gaḥ | accha̍ | sū̱nuḥ | na | pi̱tarā̍ | vi̱va̱kmi̱ |
aśo̍ci | a̱gniḥ | sa̱m-i̱dhā̱naḥ | a̱sme iti̍ | upo̱ iti̍ | a̱dṛ̱śra̱n | tama̍saḥ | ci̱t | antā̍ḥ |
ace̍ti | ke̱tuḥ | u̱ṣasa̍ḥ | pu̱rastā̍t | śri̱ye | di̱vaḥ | du̱hi̱tuḥ | jāya̍mānaḥ |
a̱bhi | vā̱m | nū̱nam | a̱śvi̱nā̱ | su-ho̍tā | stomai̍ḥ | si̱sa̱kti̱ | nā̱sa̱tyā̱ | vi̱va̱kvān |
pū̱rvībhi̍ḥ | yā̱ta̱m | pa̱thyā̍bhiḥ | a̱rvāk | sva̱ḥ-vidā̍ | vasu̍-matā | rathe̍na |
a̱voḥ | vā̱m | nū̱nam | a̱śvi̱nā̱ | yu̱vāku̍ḥ | hu̱ve | yat | vā̱m | su̱te | mā̱dhvī̱ iti̍ | va̱su̱-yuḥ |
ā | vā̱m | va̱ha̱ntu̱ | sthavi̍rāsaḥ | aśvā̍ḥ | pibā̍thaḥ | a̱sme iti̍ | su-su̍tā | madhū̍ni |
prācī̍m | ū̱m̐ iti̍ | de̱vā̱ | a̱śvi̱nā̱ | dhiya̍m | me̱ | amṛ̍dhrām | sā̱taye̍ | kṛ̱ta̱m | va̱su̱-yum |
viśvā̍ḥ | a̱vi̱ṣṭa̱m | vāje̍ | ā | pura̍m-dhīḥ | tā | na̱ḥ | śa̱kta̱m | śa̱cī̱pa̱tī̱ iti̍ śacī-patī | śacī̍bhiḥ |
a̱vi̱ṣṭam | dhī̱ṣu | a̱śvi̱nā̱ | na̱ḥ | ā̱su | pra̱jā-va̍t | reta̍ḥ | ahra̍yam | na̱ḥ | a̱stu̱ |
ā | vā̱m | to̱ke | tana̍ye | tūtu̍jānāḥ | su̱-ratnā̍saḥ | de̱va-vī̍tim | ga̱me̱ma̱ |
e̱ṣaḥ | syaḥ | vā̱m | pū̱rva̱gatvā̍-iva | sakhye̍ | ni̱-dhiḥ | hi̱taḥ | mā̱dhvī̱ iti̍ | rā̱taḥ | a̱sme iti̍ |
ahe̍ḻatā | mana̍sā | ā | yā̱ta̱m | a̱rvāk | a̱śnantā̍ | ha̱vyam | mānu̍ṣīṣu | vi̱kṣu |
eka̍smin | yoge̍ | bhu̱ra̱ṇā̱ | sa̱mā̱ne | pari̍ | vām | sa̱pta | sra̱vata̍ḥ | ratha̍ḥ | gā̱t |
na | vā̱ya̱nti̱ | su̱-bhva̍ḥ | de̱va-yu̍ktāḥ | ye | vā̱m | dhū̱ḥ-su | ta̱raṇa̍yaḥ | vaha̍nti |
a̱sa̱ścatā̍ | ma̱ghava̍t-bhyaḥ | hi | bhū̱tam | ye | rā̱yā | ma̱gha̱-deya̍m | ju̱nanti̍ |
pra | ye | bandhu̍m | sū̱nṛtā̍bhiḥ | ti̱rante̍ | gavyā̍ | pṛ̱ñcanta̍ḥ | aśvyā̍ | ma̱ghāni̍ |
nu | me̱ | hava̍m | ā | śṛ̱ṇu̱ta̱m | yu̱vā̱nā̱ | yā̱si̱ṣṭam | va̱rtiḥ | a̱śvi̱nau̱ | irā̍-vat |
dha̱ttam | ratnā̍ni | jara̍tam | ca̱ | sū̱rīn | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ā | śu̱bhrā̱ | yā̱ta̱m | a̱śvi̱nā̱ | su̱-aśvā̍ | gira̍ḥ | da̱srā̱ | ju̱ju̱ṣā̱ṇā | yu̱vāko̍ḥ |
ha̱vyāni̍ | ca̱ | prati̍-bhṛtā | vī̱tam | nā̱ḥ |
pra | vā̱m | andhā̍ṁsi | madyā̍ni | a̱sthu̱ḥ | ara̍m | ga̱nta̱m | ha̱viṣa̍ḥ | vī̱taye̍ | me̱ |
ti̱raḥ | a̱ryaḥ | hava̍nāni | śru̱tam | na̱ḥ |
pra | vā̱m | ratha̍ḥ | mana̍ḥ-javāḥ | i̱ya̱rti̱ | ti̱raḥ | rajā̍ṁsi | a̱śvi̱nā̱ | śa̱ta-ū̍tiḥ |
a̱smabhya̍m | sū̱ryā̱va̱sū̱ iti̍ | i̱yā̱naḥ |
a̱yam | ha̱ | yat | vā̱m | de̱va̱-yāḥ | ū̱m̐ iti̍ | adri̍ḥ | ū̱rdhvaḥ | viva̍kti | so̱ma̱-sut | yu̱va-bhyā̍m |
ā | va̱lgū iti̍ | vipra̍ḥ | va̱vṛ̱tī̱ta̱ | ha̱vyaiḥ |
ci̱tram | ha̱ | yat | vā̱m | bhoja̍nam | nu | asti̍ | ni | atra̍ye | mahi̍ṣvantam | yu̱yo̱ta̱m |
yaḥ | vā̱m | o̱māna̍m | dadha̍te | pri̱yaḥ | san |
u̱ta | tyat | vā̱m | ju̱ra̱te | a̱śvi̱nā̱ | bhū̱t | cyavā̍nāya | pra̱tītya̍m | ha̱vi̱ḥ-de |
adhi̍ | yat | varpa̍ḥ | i̱taḥ-ū̍ti | dha̱tthaḥ |
u̱ta | tyam | bhu̱jyum | a̱śvi̱nā̱ | sakhā̍yaḥ | madhye̍ | ju̱hu̱ḥ | du̱ḥ-evā̍saḥ | sa̱mu̱dre |
niḥ | ī̱m | pa̱rṣa̱t | arā̍vā | yaḥ | yu̱vāku̍ḥ |
vṛkā̍ya | ci̱t | jasa̍mānāya | śa̱kta̱m | u̱ta | śru̱ta̱m | śa̱yave̍ | hū̱yamā̍nā |
yau | a̱ghnyām | api̍nvatam | a̱paḥ | na | sta̱rya̍m | ci̱t | śa̱ktī | a̱śvi̱nā̱ | śacī̍bhiḥ |
e̱ṣaḥ | syaḥ | kā̱ruḥ | ja̱ra̱te̱ | su̱-u̱ktaiḥ | agre̍ | bu̱dhā̱naḥ | u̱ṣasā̍m | su̱-manmā̍ |
i̱ṣā | tam | va̱rdha̱t | a̱ghnyā | paya̍ḥ-bhiḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ā | vā̱m | ratha̍ḥ | roda̍sī̱ iti̍ | ba̱dba̱dhā̱naḥ | hi̱ra̱ṇyaya̍ḥ | vṛṣa̍-bhiḥ | yā̱tu̱ | aśvai̍ḥ |
ghṛ̱ta-va̍rtaniḥ | pa̱vi-bhi̍ḥ | ru̱cā̱naḥ | i̱ṣām | vo̱ḻhā | nṛ̱-pati̍ḥ | vā̱jinī̍-vān |
saḥ | pa̱pra̱thā̱naḥ | a̱bhi | pañca̍ | bhūma̍ | tri̱-va̱ndhu̱raḥ | ma̱na̱sā | ā | yā̱tu̱ | yu̱ktaḥ |
viśa̍ḥ | yena̍ | gaccha̍thaḥ | de̱va̱-yantī̍ḥ | kutra̍ | ci̱t | yāma̍m | a̱śvi̱nā̱ | dadhā̍nā |
su̱-aśvā̍ | ya̱śasā̍ | ā | yā̱ta̱m | a̱rvāk | dasrā̍ | ni̱-dhim | madhu̍-mantam | pi̱bā̱tha̱ḥ |
vi | vā̱m | ratha̍ḥ | va̱dhvā̍ | yāda̍mānaḥ | antā̍n | di̱vaḥ | bā̱dha̱te̱ | va̱rta̱ni-bhyā̍m |
yu̱voḥ | śriya̍m | pari̍ | yoṣā̍ | a̱vṛ̱ṇī̱ta̱ | sūra̍ḥ | du̱hi̱tā | pari̍-takmyāyām |
yat | de̱va̱-yanta̍m | ava̍thaḥ | śacī̍bhiḥ | pari̍ | ghra̱ṁsam | o̱manā̍ | vā̱m | vaya̍ḥ | gā̱t |
yaḥ | ha̱ | syaḥ | vā̱m | ra̱thi̱rā̱ | vaste̍ | u̱srāḥ | ratha̍ḥ | yu̱jā̱naḥ | pa̱ri̱-yāti̍ | va̱rtiḥ |
tena̍ | na̱ḥ | śam | yoḥ | u̱ṣasa̍ḥ | vi-u̍ṣṭau | ni | a̱śvi̱nā̱ | va̱ha̱ta̱m | ya̱jñe | a̱smin |
narā̍ | gau̱rā-i̍va | vi̱-dyuta̍m | tṛ̱ṣā̱ṇā | a̱smāka̍m | a̱dya | sava̍nā | upa̍ | yā̱ta̱m |
pu̱ru̱-trā | hi | vā̱m | ma̱ti-bhi̍ḥ | hava̍nte | mā | vā̱m | a̱nye | ni | ya̱ma̱n | de̱va̱-yanta̍ḥ |
yu̱vam | bhu̱jyum | ava̍-viddham | sa̱mu̱dre | ut | ū̱ha̱thu̱ḥ | arṇa̍saḥ | asri̍dhānaiḥ |
pa̱ta̱tri-bhi̍ḥ | a̱śra̱maiḥ | a̱vya̱thi-bhi̍ḥ | da̱ṁsanā̍bhiḥ | a̱śvi̱nā̱ | pā̱raya̍ntā |
nu | me̱ | hava̍m | ā | śṛ̱ṇu̱ta̱m | yu̱vā̱nā̱ | yā̱si̱ṣṭam | va̱rtiḥ | a̱śvi̱nau̱ | irā̍-vat |
dha̱ttam | ratnā̍ni | jara̍tam | ca̱ | sū̱rīn | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ā | vi̱śva̱-vā̱rā̱ | a̱śvi̱nā̱ | ga̱ta̱m | na̱ḥ | pra | tat | sthāna̍m | a̱vā̱ci̱ | vā̱m | pṛ̱thi̱vyām |
aśva̍ḥ | na | vā̱jī | śu̱na-pṛ̍ṣṭhaḥ | a̱sthā̱t | ā | yat | se̱dathu̍ḥ | dhru̱vase̍ | na | yoni̍m |
sisa̍kti | sā | vā̱m | su̱-ma̱tiḥ | cani̍ṣṭhā | atā̍pi | gha̱rmaḥ | manu̍ṣaḥ | du̱ro̱ṇe |
yaḥ | vā̱m | sa̱mu̱drān | sa̱rita̍ḥ | pipa̍rti | eta̍-gvā | ci̱t | na | su̱-yujā̍ | yu̱jā̱naḥ |
yāni̍ | sthānā̍ni | a̱śvi̱nā̱ | da̱dhāthe̱ iti̍ | di̱vaḥ | ya̱hvīṣu̍ | oṣa̍dhīṣu | vi̱kṣu |
ni | parva̍tasya | mū̱rdhani̍ | sada̍ntā | iṣa̍m | janā̍ya | dā̱śuṣe̍ | vaha̍ntā |
ca̱ni̱ṣṭam | de̱vau̱ | oṣa̍dhīṣu | a̱p-su | yat | yo̱gyāḥ | a̱śnavai̍the̱ iti̍ | ṛṣī̍ṇām |
pu̱rūṇi̍ | ratnā̍ | dadha̍tau | ni | a̱sme iti̍ | anu̍ | pūrvā̍ṇi | ca̱khya̱thu̱ḥ | yu̱gāni̍ |
śu̱śru̱-vāṁsā̍ | ci̱t | a̱śvi̱nā̱ | pu̱rūṇi̍ | a̱bhi | brahmā̍ṇi | ca̱kṣā̱the̱ iti̍ | ṛṣī̍ṇām |
prati̍ | pra | yā̱ta̱m | vara̍m | ā | janā̍ya | a̱sme iti̍ | vā̱m | a̱stu̱ | su̱-ma̱tiḥ | cani̍ṣṭhā |
yaḥ | vā̱m | ya̱jñaḥ | nā̱sa̱tyā̱ | ha̱viṣmā̍n | kṛ̱ta-bra̍hmā | sa̱-ma̱rya̍ḥ | bhavā̍ti |
upa̍ | pra | yā̱ta̱m | vara̍m | ā | vasi̍ṣṭham | i̱mā | brahmā̍ṇi | ṛ̱cya̱nte̱ | yu̱va-bhyā̍m |
i̱yam | ma̱nī̱ṣā | i̱yam | a̱śvi̱nā̱ | gīḥ | i̱mām | su̱-vṛ̱ktim | vṛ̱ṣa̱ṇā̱ | ju̱ṣe̱thā̱m |
i̱mā | brahmā̍ṇi | yu̱va̱-yūni̍ | a̱gma̱n | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
apa̍ | svasu̍ḥ | u̱ṣasa̍ḥ | nak | ji̱hī̱te̱ | ri̱ṇakti̍ | kṛ̱ṣṇīḥ | a̱ru̱ṣāya̍ | panthā̍m |
aśva̍-maghā | go-ma̍ghā | vā̱m | hu̱ve̱ma̱ | divā̍ | nakta̍m | śaru̍m | a̱smat | yu̱yo̱ta̱m |
u̱pa̱-āyā̍tam | dā̱śuṣe̍ | martyā̍ya | rathe̍na | vā̱mam | a̱śvi̱nā̱ | vaha̍ntā |
yu̱yu̱tam | a̱smat | ani̍rām | amī̍vām | divā̍ | nakta̍m | mā̱dhvī̱ iti̍ | trāsī̍thām | na̱ḥ |
ā | vā̱m | ratha̍m | a̱va̱masyā̍m | vi-u̍ṣṭau | su̱mna̱-yava̍ḥ | vṛṣa̍ṇaḥ | va̱rta̱ya̱ntu̱ |
syūma̍-gabhastim | ṛ̱ta̱yuk-bhi̍ḥ | aśvai̍ḥ | ā | a̱śvi̱nā̱ | vasu̍-mantam | va̱he̱thā̱m |
yaḥ | vā̱m | ratha̍ḥ | nṛ̱pa̱tī̱ iti̍ nṛ-patī | asti̍ | vo̱ḻhā | tri̱-va̱ndhu̱raḥ | vasu̍-mān | u̱sra-yā̍mā |
ā | na̱ḥ | e̱nā | nā̱sa̱tyā̱ | upa̍ | yā̱ta̱m | a̱bhi | yat | vā̱m | vi̱śva-psnya̍ḥ | jigā̍ti |
yu̱vam | cyavā̍nam | ja̱rasa̍ḥ | a̱mu̱mu̱kta̱m | ni | pe̱dave̍ | ū̱ha̱thu̱ḥ | ā̱śum | aśva̍m |
niḥ | aṁha̍saḥ | tama̍saḥ | sparta̍m | atri̍m | ni | jā̱hu̱ṣam | śi̱thi̱re | dhā̱tam | a̱ntariti̍ |
i̱yam | ma̱nī̱ṣā | i̱yam | a̱śvi̱nā̱ | gīḥ | i̱mām | su̱-vṛ̱ktim | vṛ̱ṣa̱ṇā̱ | ju̱ṣe̱thā̱m |
i̱mā | brahmā̍ṇi | yu̱va̱-yūni̍ | a̱gma̱n | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ā | go-ma̍tā | nā̱sa̱tyā̱ | rathe̍na | aśva̍-vatā | pu̱ru̱-ca̱ndreṇa̍ | yā̱ta̱m |
a̱bhi | vā̱m | viśvā̍ḥ | ni̱-yuta̍ḥ | sa̱ca̱nte̱ | spā̱rhayā̍ | śri̱yā | ta̱nvā̍ | śu̱bhā̱nā |
ā | na̱ḥ | de̱vebhi̍ḥ | upa̍ | yā̱ta̱m | a̱rvāk | sa̱-joṣa̍sā | nā̱sa̱tyā̱ | rathe̍na |
yu̱voḥ | hi | na̱ḥ | sa̱khyā | pitryā̍ṇi | sa̱mā̱naḥ | bandhu̍ḥ | u̱ta | tasya̍ | vi̱tta̱m |
ut | ū̱m̐ iti̍ | stomā̍saḥ | a̱śvino̍ḥ | a̱bu̱dhra̱n | jā̱mi | brahmā̍ṇi | u̱ṣasa̍ḥ | ca̱ | de̱vīḥ |
ā̱-vivā̍san | roda̍sī̱ iti̍ | dhiṣṇye̱ iti̍ | i̱me iti̍ | accha̍ | vipra̍ḥ | nāsa̍tyā | vi̱va̱kti̱ |
vi | ca̱ | it | u̱cchanti̍ | a̱śvi̱nau̱ | u̱ṣasa̍ḥ | pra | vā̱m | brahmā̍ṇi | kā̱rava̍ḥ | bha̱ra̱nte̱ |
ū̱rdhvam | bhā̱num | sa̱vi̱tā | de̱vaḥ | a̱śre̱t | bṛ̱hat | a̱gnaya̍ḥ | sa̱m-idhā̍ | ja̱ra̱nte̱ |
ā | pa̱ścātā̍t | nā̱sa̱tyā̱ | ā | pu̱rastā̍t | ā | a̱śvi̱nā̱ | yā̱ta̱m | a̱dha̱rāt | uda̍ktāt |
ā | vi̱śvata̍ḥ | pāñca̍-janyena | rā̱yā | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
atā̍riṣma | tama̍saḥ | pā̱ram | a̱sya | prati̍ | stoma̍m | de̱va̱-yanta̍ḥ | dadhā̍nāḥ |
pu̱ru̱-daṁsā̍ | pu̱ru̱-tamā̍ | pu̱rā̱-jā | ama̍rtyā | ha̱va̱te̱ | a̱śvinā̍ | gīḥ |
ni | ū̱m̐ iti̍ | pri̱yaḥ | manu̍ṣaḥ | sā̱di̱ | hotā̍ | nāsa̍tyā | yaḥ | yaja̍te | vanda̍te | ca̱ |
a̱śnī̱tam | madhva̍ḥ | a̱śvi̱nau̱ | u̱pā̱ke | ā | vā̱m | vo̱ce̱ | vi̱dathe̍ṣu | praya̍svān |
ahe̍ma | ya̱jñam | pa̱thām | u̱rā̱ṇāḥ | i̱mām | su̱-vṛ̱ktim | vṛ̱ṣa̱ṇā̱ | ju̱ṣe̱thā̱m |
śru̱ṣṭī̱vā-i̍va | pra-i̍ṣitaḥ | vā̱m | a̱bo̱dhi̱ | prati̍ | stomai̍ḥ | jara̍māṇaḥ | vasi̍ṣṭhaḥ |
upa̍ | tyā | vahnī̱ iti̍ | ga̱ma̱ta̱ḥ | viśa̍m | na̱ḥ | ra̱kṣa̱ḥ-hanā̍ | sam-bhṛ̍tā | vī̱ḻupā̍ṇī̱ iti̍ vī̱ḻu-pā̍ṇī |
sam | andhā̍ṁsi | a̱gma̱ta̱ | ma̱tsa̱rāṇi̍ | mā | na̱ḥ | ma̱rdhi̱ṣṭa̱m | ā | ga̱ta̱m | śi̱vena̍ |
ā | pa̱ścātā̍t | nā̱sa̱tyā̱ | ā | pu̱rastā̍t | ā | a̱śvi̱nā̱ | yā̱ta̱m | a̱dha̱rāt | uda̍ktāt |
ā | vi̱śvata̍ḥ | pāñca̍-janyena | rā̱yā | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
i̱māḥ | ū̱m̐ iti̍ | vā̱m | divi̍ṣṭayaḥ | u̱srā | ha̱va̱nte̱ | a̱śvi̱nā̱ |
a̱yam | vā̱m | a̱hve̱ | ava̍se | śa̱cī̱va̱sū̱ iti̍ śacī-vasū | viśa̍m-viśam | hi | gaccha̍thaḥ |
yu̱vam | ci̱tram | da̱da̱thu̱ḥ | bhoja̍nam | na̱rā̱ | code̍thām | sū̱nṛtā̍-vate |
a̱rvāk | ratha̍m | sa-ma̍nasā | ni | ya̱ccha̱ta̱m | piba̍tam | so̱myam | madhu̍ |
ā | yā̱ta̱m | upa̍ | bhū̱ṣa̱ta̱m | madhva̍ḥ | pi̱ba̱ta̱m | a̱śvi̱nā̱ |
du̱gdham | paya̍ḥ | vṛ̱ṣa̱ṇā̱ | je̱nyā̱va̱sū̱ iti̍ | mā | na̱ḥ | ma̱rdhi̱ṣṭa̱m | ā | ga̱ta̱m |
aśvā̍saḥ | ye | vā̱m | upa̍ | dā̱śuṣa̍ḥ | gṛ̱ham | yu̱vām | dīya̍nti | bibhra̍taḥ |
ma̱kṣu̱yu-bhi̍ḥ | na̱rā̱ | haye̍bhiḥ | a̱śvi̱nā̱ | ā | de̱vā̱ | yā̱ta̱m | a̱sma̱yū itya̍sma̱-yū |
adha̍ | ha̱ | yanta̍ḥ | a̱śvinā̍ | pṛkṣa̍ḥ | sa̱ca̱nta̱ | sū̱raya̍ḥ |
tā | ya̱ṁsa̱ta̱ḥ | ma̱ghava̍t-bhyaḥ | dhru̱vam | yaśa̍ḥ | cha̱rdiḥ | a̱smabhya̍m | nāsa̍tyā |
pra | ye | ya̱yuḥ | a̱vṛ̱kāsa̍ḥ | rathā̍ḥ-iva | nṛ̱-pā̱tāra̍ḥ | janā̍nām |
u̱ta | svena̍ | śava̍sā | śū̱śu̱vu̱ḥ | nara̍ḥ | u̱ta | kṣi̱ya̱nti̱ | su̱-kṣi̱tim |
vi | u̱ṣāḥ | ā̱va̱ḥ | di̱vi̱-jāḥ | ṛ̱tena̍ | ā̱vi̱ḥ-kṛ̱ṇvā̱nā | ma̱hi̱māna̍m | ā | a̱gā̱t |
apa̍ | druha̍ḥ | tama̍ḥ | ā̱va̱ḥ | aju̍ṣṭam | aṅgi̍raḥ-tamā | pa̱thyā̍ḥ | a̱jī̱ga̱riti̍ |
ma̱he | na̱ḥ | a̱dya | su̱vi̱tāya̍ | bo̱dhi̱ | uṣa̍ḥ | ma̱he | saubha̍gāya | pra | ya̱ndhi̱ |
ci̱tram | ra̱yim | ya̱śasa̍m | dhe̱hi̱ | a̱sme iti̍ | devi̍ | marte̍ṣu | mā̱nu̱ṣi̱ | śra̱va̱syum |
e̱te | tye | bhā̱nava̍ḥ | da̱rśa̱tāyā̍ḥ | ci̱trāḥ | u̱ṣasa̍ḥ | a̱mṛtā̍saḥ | ā | a̱gu̱ḥ |
ja̱naya̍ntaḥ | daivyā̍ni | vra̱tāni̍ | ā̱-pṛ̱ṇanta̍ḥ | a̱ntari̍kṣā | vi | a̱sthu̱ḥ |
e̱ṣā | syā | yu̱jā̱nā | pa̱rā̱kāt | pañca̍ | kṣi̱tīḥ | pari̍ | sa̱dyaḥ | ji̱gā̱ti̱ |
a̱bhi̱-paśya̍ntī | va̱yunā̍ | janā̍nām | di̱vaḥ | du̱hi̱tā | bhuva̍nasya | patnī̍ |
vā̱jinī̍-vatī | sūrya̍sya | yoṣā̍ | ci̱tra-ma̍ghā | rā̱yaḥ | ī̱śe̱ | vasū̍nām |
ṛṣi̍-stutā | ja̱raya̍ntī | ma̱ghonī̍ | u̱ṣāḥ | u̱ccha̱ti̱ | vahni̍-bhiḥ | gṛ̱ṇā̱nā |
prati̍ | dyu̱tā̱nām | a̱ru̱ṣāsa̍ḥ | aśvā̍ḥ | ci̱trāḥ | a̱dṛ̱śra̱n | u̱ṣasa̍m | vaha̍ntaḥ |
yāti̍ | śu̱bhrā | vi̱śva̱-piśā̍ | rathe̍na | dadhā̍ti | ratna̍m | vi̱dha̱te | janā̍ya |
sa̱tyā | sa̱tyebhi̍ḥ | ma̱ha̱tī | ma̱hat-bhi̍ḥ | de̱vī | de̱vebhi̍ḥ | ya̱ja̱tā | yaja̍traiḥ |
ru̱jat | dṛ̱ḻhāni̍ | dada̍t | u̱sriyā̍ṇām | prati̍ | gāva̍ḥ | u̱ṣasa̍m | vā̱va̱śa̱nta̱ |
nu | na̱ḥ | go-ma̍t | vī̱ra-va̍t | dhe̱hi̱ | ratna̍m | uṣa̍ḥ | aśva̍-vat | pu̱ru̱-bhoja̍ḥ | a̱sme iti̍ |
mā | na̱ḥ | ba̱rhiḥ | pu̱ru̱ṣatā̍ | ni̱de | ka̱ḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ut | ū̱m̐ iti̍ | jyoti̍ḥ | a̱mṛta̍m | vi̱śva-ja̍nyam | vi̱śvāna̍raḥ | sa̱vi̱tā | de̱vaḥ | a̱śre̱t |
kratvā̍ | de̱vānā̍m | a̱ja̱ni̱ṣṭa̱ | cakṣu̍ḥ | ā̱viḥ | a̱ka̱ḥ | bhuva̍nam | viśva̍m | u̱ṣāḥ |
pra | me̱ | panthā̍ḥ | de̱va̱-yānā̍ḥ | a̱dṛ̱śra̱n | ama̍rdhantaḥ | vasu̍-bhiḥ | iṣkṛ̍tāsaḥ |
abhū̍t | ū̱m̐ iti̍ | ke̱tuḥ | u̱ṣasa̍ḥ | pu̱rastā̍t | pra̱tī̱cī | ā | a̱gā̱t | adhi̍ | ha̱rmyebhya̍ḥ |
tāni̍ | it | ahā̍ni | ba̱hu̱lāni̍ | ā̱sa̱n | yā | prā̱cīna̍m | ut-i̍tā | sūrya̍sya |
yata̍ḥ | pari̍ | jā̱raḥ-i̍va | ā̱-cara̍ntī | uṣa̍ḥ | da̱dṛ̱kṣe | na | puna̍ḥ | ya̱tī-i̍va |
te | it | de̱vānā̍m | sa̱dha̱-māda̍ḥ | ā̱sa̱n | ṛ̱ta-vā̍naḥ | ka̱vaya̍ḥ | pū̱rvyāsa̍ḥ |
gū̱ḻham | jyoti̍ḥ | pi̱tara̍ḥ | anu̍ | a̱vi̱nda̱n | sa̱tya-ma̍ntrāḥ | a̱ja̱na̱ya̱n | u̱ṣasa̍m |
sa̱mā̱ne | ū̱rve | adhi̍ | sam-ga̍tāsaḥ | sam | jā̱na̱te̱ | na | ya̱ta̱nte̱ | mi̱thaḥ | te |
te | de̱vānā̍m | na | mi̱na̱nti̱ | vra̱tāni̍ | ama̍rdhantaḥ | vasu̍-bhiḥ | yāda̍mānāḥ |
prati̍ | tvā̱ | stomai̍ḥ | ī̱ḻa̱te̱ | vasi̍ṣṭhāḥ | u̱ṣa̱ḥ-budha̍ḥ | su̱-bha̱ge̱ | tu̱stu̱-vāṁsa̍ḥ |
gavā̍m | ne̱trī | vāja̍-patnī | na̱ḥ | u̱ccha̱ | uṣa̍ḥ | su̱-jā̱te̱ | pra̱tha̱mā | ja̱ra̱sva̱ |
e̱ṣā | ne̱trī | rādha̍saḥ | sū̱nṛtā̍nām | u̱ṣāḥ | u̱cchantī̍ | ri̱bhya̱te̱ | vasi̍ṣṭhaiḥ |
dī̱rgha̱-śruta̍m | ra̱yim | a̱sme iti̍ | dadhā̍nā | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
upo̱ iti̍ | ru̱ru̱ce̱ | yu̱va̱tiḥ | na | yoṣā̍ | viśva̍m | jī̱vam | pra̱-su̱vantī̍ | ca̱rāyai̍ |
abhū̍t | a̱gniḥ | sa̱m-idhe̍ | mānu̍ṣāṇām | aka̍ḥ | jyoti̍ḥ | bādha̍mānā | tamā̍ṁsi |
viśva̍m | pra̱tī̱cī | sa̱-prathā̍ḥ | ut | a̱sthā̱t | ruśa̍t | vāsa̍ḥ | bibhra̍tī | śu̱kram | a̱śvai̱t |
hira̍ṇya-varṇā | su̱dṛśī̍ka-saṁdṛk | gavā̍m | mā̱tā | ne̱trī | ahnā̍m | a̱ro̱ci̱ |
de̱vānā̍m | cakṣu̍ḥ | su̱-bhagā̍ | vaha̍ntī | śve̱tam | naya̍ntī | su̱-dṛśī̍kam | aśva̍m |
u̱ṣāḥ | a̱da̱rśi̱ | ra̱śmi-bhi̍ḥ | vi-a̍ktā | ci̱tra-ma̍ghā | viśva̍m | anu̍ | pra-bhū̍tā |
anti̍-vāmā | dū̱re | a̱mitra̍m | u̱ccha̱ | u̱rvīm | gavyū̍tim | abha̍yam | kṛ̱dhi̱ | na̱ḥ |
ya̱vaya̍ | dveṣa̍ḥ | ā | bha̱ra̱ | vasū̍ni | co̱daya̍ | rādha̍ḥ | gṛ̱ṇa̱te | ma̱gho̱ni̱ |
a̱sme iti̍ | śreṣṭhe̍bhiḥ | bhā̱nu-bhi̍ḥ | vi | bhā̱hi̱ | uṣa̍ḥ | de̱vi̱ | pra̱-ti̱rantī̍ | na̱ḥ | āyu̍ḥ |
iṣa̍m | ca̱ | na̱ḥ | dadha̍tī | vi̱śva̱-vā̱re̱ | go-ma̍t | aśva̍-vat | ratha̍-vat | ca̱ | rādha̍ḥ |
yām | tvā̱ | di̱va̱ḥ | du̱hi̱ta̱ḥ | va̱rdhaya̍nti | uṣa̍ḥ | su̱-jā̱te̱ | ma̱ti-bhi̍ḥ | vasi̍ṣṭhāḥ |
sā | a̱smāsu̍ | dhā̱ḥ | ra̱yim | ṛ̱ṣvam | bṛ̱hanta̍m | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
prati̍ | ke̱tava̍ḥ | pra̱tha̱māḥ | a̱dṛ̱śra̱n | ū̱rdhvāḥ | a̱syā̱ḥ | a̱ñjaya̍ḥ | vi | śra̱ya̱nte̱ |
uṣa̍ḥ | a̱rvācā̍ | bṛ̱ha̱tā | rathe̍na | jyoti̍ṣmatā | vā̱mam | a̱smabhya̍m | va̱kṣi̱ |
prati̍ | sī̱m | a̱gniḥ | ja̱ra̱te̱ | sam-i̍ddhaḥ | prati̍ | viprā̍saḥ | ma̱ti-bhi̍ḥ | gṛ̱ṇanta̍ḥ |
u̱ṣāḥ | yā̱ti̱ | jyoti̍ṣā | bādha̍mānā | viśvā̍ | tamā̍ṁsi | du̱ḥ-i̱tā | apa̍ | de̱vī |
e̱tāḥ | ū̱m̐ iti̍ | tyāḥ | prati̍ | a̱dṛ̱śra̱n | pu̱rastā̍t | jyoti̍ḥ | yaccha̍ntīḥ | u̱ṣasa̍ḥ | vi̱-bhā̱tīḥ |
ajī̍janan | sūrya̍m | ya̱jñam | a̱gnim | a̱pā̱cīna̍m | tama̍ḥ | a̱gā̱t | aju̍ṣṭam |
ace̍ti | di̱vaḥ | du̱hi̱tā | ma̱ghonī̍ | viśve̍ | pa̱śya̱nti̱ | u̱ṣasa̍m | vi̱-bhā̱tīm |
ā | a̱sthā̱t | ratha̍m | sva̱dhayā̍ | yu̱jyamā̍nam | ā | yam | aśvā̍saḥ | su̱-yuja̍ḥ | vaha̍nti |
prati̍ | tvā̱ | a̱dya | su̱-mana̍saḥ | bu̱dha̱nta̱ | a̱smākā̍saḥ | ma̱gha-vā̍naḥ | va̱yam | ca̱ |
ti̱lvi̱lā̱yadhva̍m | u̱ṣa̱sa̱ḥ | vi̱-bhā̱tīḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
vi | u̱ṣāḥ | ā̱va̱ḥ | pa̱thyā̍ | janā̍nām | pañca̍ | kṣi̱tīḥ | mānu̍ṣīḥ | bo̱dhaya̍ntī |
su̱sa̱ṁdṛk-bhi̍ḥ | u̱kṣa-bhi̍ḥ | bhā̱num | a̱śre̱t | vi | sūrya̍ḥ | roda̍sī̱ iti̍ | cakṣa̍sā | ā̱va̱rityā̍vaḥ |
vi | a̱ñja̱te̱ | di̱vaḥ | ante̍ṣu | a̱ktūn | viśa̍ḥ | na | yuktā̍ḥ | u̱ṣasa̍ḥ | ya̱ta̱nte̱ |
sam | te̱ | gāva̍ḥ | tama̍ḥ | ā | va̱rta̱ya̱nti̱ | jyoti̍ḥ | ya̱ccha̱nti̱ | sa̱vi̱tā-i̍va | bā̱hū iti̍ |
abhū̍t | u̱ṣāḥ | indra̍-tamā | ma̱ghonī̍ | ajī̍janat | su̱vi̱tāya̍ | śravā̍ṁsi |
vi | di̱vaḥ | de̱vī | du̱hi̱tā | da̱dhā̱ti̱ | aṅgi̍raḥ-tamā | su̱-kṛte̍ | vasū̍ni |
tāva̍t | u̱ṣa̱ḥ | rādha̍ḥ | a̱smabhya̍m | rā̱sva̱ | yāva̍t | sto̱tṛ-bhya̍ḥ | ara̍daḥ | gṛ̱ṇā̱nā |
yām | tvā̱ | ja̱jñuḥ | vṛ̱ṣa̱bhasya̍ | rave̍ṇa | vi | dṛ̱ḻhasya̍ | dura̍ḥ | adre̍ḥ | au̱rṇo̱ḥ |
de̱vam-de̍vam | rādha̍se | co̱daya̍ntī | a̱sma̱drya̍k | sū̱nṛtā̍ḥ | ī̱raya̍ntī |
vi̱-u̱cchantī̍ | na̱ḥ | sa̱naye̍ | dhiya̍ḥ | dhā̱ḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
prati̍ | stome̍bhiḥ | u̱ṣasa̍m | vasi̍ṣṭhāḥ | gī̱ḥ-bhiḥ | viprā̍saḥ | pra̱tha̱māḥ | a̱bu̱dhra̱n |
vi̱-va̱rtaya̍ntīm | raja̍sī̱ iti̍ | sama̍nte̱ iti̱ sam-a̍nte | ā̱vi̱ḥ-kṛ̱ṇva̱tīm | bhuva̍nāni | viśvā̍ |
e̱ṣā | syā | navya̍m | āyu̍ḥ | dadhā̍nā | gū̱ḍhvī | tama̍ḥ | jyoti̍ṣā | u̱ṣāḥ | a̱bo̱dhi̱ |
agre̍ | e̱ti̱ | yu̱va̱tiḥ | ahra̍yāṇā | pra | a̱ci̱ki̱ta̱t | sūrya̍m | ya̱jñam | a̱gnim |
aśva̍-vatīḥ | go-ma̍tīḥ | na̱ḥ | u̱ṣasa̍ḥ | vī̱ra-va̍tīḥ | sada̍m | u̱ccha̱ntu̱ | bha̱drāḥ |
ghṛ̱tam | duhā̍nāḥ | vi̱śvata̍ḥ | pra-pī̍tāḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
prati̍ | ū̱m̐ iti̍ | a̱da̱rśi̱ | ā̱-ya̱tī | u̱cchantī̍ | du̱hi̱tā | di̱vaḥ |
apo̱ iti̍ | mahi̍ | vya̱ya̱ti̱ | cakṣa̍se | tama̍ḥ | jyoti̍ḥ | kṛ̱ṇo̱ti̱ | sū̱narī̍ |
ut | u̱sriyā̍ḥ | sṛ̱ja̱te̱ | sūrya̍ḥ | sacā̍ | u̱t-yat | nakṣa̍tram | a̱rci̱-vat |
tava̍ | it | u̱ṣa̱ḥ | vi̱-uṣi̍ | sūrya̍sya | ca̱ | sam | bha̱ktena̍ | ga̱me̱ma̱hi̱ |
prati̍ | tvā̱ | du̱hi̱ta̱ḥ | di̱va̱ḥ | uṣa̍ḥ | jī̱rāḥ | a̱bhu̱tsma̱hi̱ |
yā | vaha̍si | pu̱ru | spā̱rham | va̱na̱n-va̱ti̱ | ratna̍m | na | dā̱śuṣe̍ | maya̍ḥ |
u̱cchantī̍ | yā | kṛ̱ṇoṣi̍ | ma̱ṁhanā̍ | ma̱hi̱ | pra̱-khyai | de̱vi̱ | sva̍ḥ | dṛ̱śe |
tasyā̍ḥ | te̱ | ra̱tna̱-bhāja̍ḥ | ī̱ma̱he̱ | va̱yam | syāma̍ | mā̱tuḥ | na | sū̱nava̍ḥ |
tat | ci̱tram | rādha̍ḥ | ā | bha̱ra̱ | uṣa̍ḥ | yat | dī̱rgha̱śrut-ta̍mam |
yat | te̱ | di̱va̱ḥ | du̱hi̱ta̱ḥ | ma̱rta̱-bhoja̍nam | tat | rā̱sva̱ | bhu̱najā̍mahai |
śrava̍ḥ | sū̱ri-bhya̍ḥ | a̱mṛta̍m | va̱su̱-tva̱nam | vājā̍n | a̱smabhya̍m | go-ma̍taḥ |
co̱da̱yi̱trī | ma̱ghona̍ḥ | sū̱nṛtā̍-vatī | u̱ṣāḥ | u̱ccha̱t | apa̍ | sridha̍ḥ |
indrā̍varuṇā | yu̱vam | a̱dhva̱rāya̍ | na̱ḥ | vi̱śe | janā̍ya | mahi̍ | śarma̍ | ya̱ccha̱ta̱m |
dī̱rgha-pra̍yajyum | ati̍ | yaḥ | va̱nu̱ṣyati̍ | va̱yam | ja̱ye̱ma̱ | pṛta̍nāsu | du̱ḥ-dhya̍ḥ |
sa̱m-rāṭ | a̱nyaḥ | sva̱-rāṭ | a̱nyaḥ | u̱cya̱te̱ | vā̱m | ma̱hāntau̍ | indrā̱varu̍ṇā | ma̱hāva̍sū̱ iti̍ ma̱hā-va̍sū |
viśve̍ | de̱vāsa̍ḥ | pa̱ra̱me | vi-o̍mani | sam | vā̱m | oja̍ḥ | vṛ̱ṣa̱ṇā̱ | sam | bala̍m | da̱dhu̱ḥ |
anu̍ | a̱pām | khāni̍ | a̱tṛ̱nta̱m | o̱ja̱sā | ā | sūrya̍m | ai̱ra̱ya̱ta̱m | di̱vi | pra̱-bhum |
indrā̍varuṇā | made̍ | a̱sya̱ | mā̱yina̍ḥ | api̍nvatam | a̱pita̍ḥ | pinva̍tam | dhiya̍ḥ |
yu̱vām | it | yu̱t-su | pṛta̍nāsu | vahna̍yaḥ | yu̱vām | kṣema̍sya | pra̱-sa̱ve | mi̱ta-jña̍vaḥ |
ī̱śā̱nā | vasva̍ḥ | u̱bhaya̍sya | kā̱rava̍ḥ | indrā̍varuṇā | su̱-havā̍ | ha̱vā̱ma̱he̱ |
indrā̍varuṇā | yat | i̱māni̍ | ca̱krathu̍ḥ | viśvā̍ | jā̱tāni̍ | bhuva̍nasya | ma̱jmanā̍ |
kṣeme̍ṇa | mi̱traḥ | varu̍ṇam | du̱va̱syati̍ | ma̱rut-bhi̍ḥ | u̱graḥ | śubha̍m | a̱nyaḥ | ī̱ya̱te̱ |
ma̱he | śu̱lkāya̍ | varu̍ṇasya | nu | tvi̱ṣe | oja̍ḥ | mi̱mā̱te̱ iti̍ | dhru̱vam | a̱sya̱ | yat | svam |
ajā̍mim | a̱nyaḥ | śna̱thaya̍ntam | ā | ati̍rat | da̱bhrebhi̍ḥ | a̱nyaḥ | pra | vṛ̱ṇo̱ti̱ | bhūya̍saḥ |
na | tam | aṁha̍ḥ | na | du̱ḥ-i̱tāni̍ | martya̍m | indrā̍varuṇā | na | tapa̍ḥ | kuta̍ḥ | ca̱na |
yasya̍ | de̱vā̱ | gaccha̍thaḥ | vī̱thaḥ | a̱dhva̱ram | na | tam | marta̍sya | na̱śa̱te̱ | pari̍-hvṛtiḥ |
a̱rvāk | na̱rā̱ | daivye̍na | ava̍sā | ā | ga̱ta̱m | śṛ̱ṇu̱tam | hava̍m | yadi̍ | me̱ | jujo̍ṣathaḥ |
yu̱voḥ | hi | sa̱khyam | u̱ta | vā̱ | yat | āpya̍m | mā̱rḍī̱kam | i̱ndrā̱va̱ru̱ṇā̱ | ni | ya̱ccha̱ta̱m |
a̱smāka̍m | i̱ndrā̱va̱ru̱ṇā̱ | bhare̍-bhare | pu̱ra̱ḥ-yo̱dhā | bha̱va̱ta̱m | kṛ̱ṣṭi̱-o̱ja̱sā̱ |
yat | vā̱m | hava̍nte | u̱bhaye̍ | adha̍ | spṛ̱dhi | nara̍ḥ | to̱kasya̍ | tana̍yasya | sā̱tiṣu̍ |
a̱sme iti̍ | indra̍ḥ | varu̍ṇaḥ | mi̱traḥ | a̱rya̱mā | dyu̱mnam | ya̱ccha̱ntu̱ | mahi̍ | śarma̍ | sa̱-pratha̍ḥ |
a̱va̱dhram | jyoti̍ḥ | adi̍teḥ | ṛ̱ta̱-vṛdha̍ḥ | de̱vasya̍ | śloka̍m | sa̱vi̱tuḥ | ma̱nā̱ma̱he̱ |
yu̱vām | na̱rā̱ | paśya̍mānāsaḥ | āpya̍m | prā̱cā | ga̱vyanta̍ḥ | pṛ̱thu̱-parśa̍vaḥ | ya̱yu̱ḥ |
dāsā̍ | ca̱ | vṛ̱trā | ha̱tam | āryā̍ṇi | ca̱ | su̱-dāsa̍m | i̱ndrā̱va̱ru̱ṇā̱ | ava̍sā | a̱va̱ta̱m |
yatra̍ | nara̍ḥ | sa̱m-aya̍nte | kṛ̱ta-dhva̍jaḥ | yasmi̍n | ā̱jā | bhava̍ti | kim | ca̱na | pri̱yam |
yatra̍ | bhaya̍nte | bhuva̍nā | sva̱ḥ-dṛśa̍ḥ | tatra̍ | na̱ḥ | i̱ndrā̱va̱ru̱ṇā̱ | adhi̍ | vo̱ca̱ta̱m |
sam | bhūmyā̍ḥ | antā̍ḥ | dhva̱si̱rāḥ | a̱dṛ̱kṣa̱ta̱ | indrā̍varuṇā | di̱vi | ghoṣa̍ḥ | ā | a̱ru̱ha̱t |
asthu̍ḥ | janā̍nām | upa̍ | mām | arā̍tayaḥ | a̱rvāk | ava̍sā | ha̱va̱na̱-śru̱tā̱ | ā | ga̱ta̱m |
indrā̍varuṇā | va̱dhanā̍bhiḥ | a̱pra̱ti | bhe̱dam | va̱nvantā̍ | pra | su̱-dāsa̍m | ā̱va̱ta̱m |
brahmā̍ṇi | e̱ṣā̱m | śṛ̱ṇu̱ta̱m | havī̍mani | sa̱tyā | tṛtsū̍nām | a̱bha̱va̱t | pu̱raḥ-hi̍tiḥ |
indrā̍varuṇau | a̱bhi | ā | ta̱pa̱nti̱ | mā | a̱ghāni̍ | a̱ryaḥ | va̱nuṣā̍m | arā̍tayaḥ |
yu̱vam | hi | vasva̍ḥ | u̱bhaya̍sya | rāja̍thaḥ | adha̍ | sma̱ | na̱ḥ | a̱va̱ta̱m | pārye̍ | di̱vi |
yu̱vām | ha̱va̱nte̱ | u̱bhayā̍saḥ | ā̱jiṣu̍ | indra̍m | ca̱ | vasva̍ḥ | varu̍ṇam | ca̱ | sā̱taye̍ |
yatra̍ | rāja̍-bhiḥ | da̱śa-bhi̍ḥ | ni-bā̍dhitam | pra | su̱-dāsa̍m | āva̍tam | tṛtsu̍-bhiḥ | sa̱ha |
daśa̍ | rājā̍naḥ | sam-i̍tāḥ | aya̍jyavaḥ | su̱-dāsa̍m | i̱ndrā̱va̱ru̱ṇā̱ | na | yu̱yu̱dhu̱ḥ |
sa̱tyā | nṛ̱ṇām | a̱dma̱-sadā̍m | upa̍-stutiḥ | de̱vāḥ | e̱ṣā̱m | a̱bha̱va̱n | de̱va-hū̍tiṣu |
dā̱śa̱-rā̱jñe | pari̍-yattāya | vi̱śvata̍ḥ | su̱-dāse̍ | i̱ndrā̱va̱ru̱ṇau̱ | a̱śi̱kṣa̱ta̱m |
śvi̱tyañca̍ḥ | yatra̍ | nama̍sā | ka̱pa̱rdina̍ḥ | dhi̱yā | dhī-va̍ntaḥ | asa̍panta | tṛtsa̍vaḥ |
vṛ̱trāṇi̍ | a̱nyaḥ | sa̱m-i̱theṣu̍ | jighna̍te | vra̱tāni̍ | a̱nyaḥ | a̱bhi | ra̱kṣa̱te̱ | sadā̍ |
havā̍mahe | vā̱m | vṛ̱ṣa̱ṇā̱ | su̱vṛ̱kti-bhi̍ḥ | a̱sme iti̍ | i̱ndrā̱va̱ru̱ṇā̱ | śarma̍ | ya̱ccha̱ta̱m |
a̱sme iti̍ | indra̍ḥ | varu̍ṇaḥ | mi̱traḥ | a̱rya̱mā | dyu̱mnam | ya̱ccha̱ntu̱ | mahi̍ | śarma̍ | sa̱-pratha̍ḥ |
a̱va̱dhram | jyoti̍ḥ | adi̍teḥ | ṛ̱ta̱-vṛdha̍ḥ | de̱vasya̍ | śloka̍m | sa̱vi̱tuḥ | ma̱nā̱ma̱he̱ |
ā | vā̱m | rā̱jā̱nau̱ | a̱dhva̱re | va̱vṛ̱tyā̱m | ha̱vyebhi̍ḥ | i̱ndrā̱va̱ru̱ṇā̱ | nama̍ḥ-bhiḥ |
pra | vā̱m | ghṛ̱tācī̍ | bā̱hvoḥ | dadhā̍nā | pari̍ | tmanā̍ | viṣu̍-rūpā | ji̱gā̱ti̱ |
yu̱voḥ | rā̱ṣṭram | bṛ̱hat | i̱nva̱ti̱ | dyauḥ | yau | se̱tṛ-bhi̍ḥ | a̱ra̱jju-bhi̍ḥ | si̱nī̱thaḥ |
pari̍ | na̱ḥ | heḻa̍ḥ | varu̍ṇasya | vṛ̱jyā̱ḥ | u̱rum | na̱ḥ | indra̍ḥ | kṛ̱ṇa̱va̱t | ū̱m̐ iti̍ | lo̱kam |
kṛ̱tam | na̱ḥ | ya̱jñam | vi̱dathe̍ṣu | cāru̍m | kṛ̱tam | brahmā̍ṇi | sū̱riṣu̍ | pra̱-śa̱stā |
upo̱ iti̍ | ra̱yiḥ | de̱va-jū̍taḥ | na̱ḥ | e̱tu̱ | pra | na̱ḥ | spā̱rhābhi̍ḥ | ū̱ti-bhi̍ḥ | ti̱re̱ta̱m |
a̱sme iti̍ | i̱ndrā̱va̱ru̱ṇā̱ | vi̱śva-vā̍ram | ra̱yim | dha̱tta̱m | vasu̍-mantam | pu̱ru̱-kṣum |
pra | yaḥ | ā̱di̱tyaḥ | anṛ̍tā | mi̱nāti̍ | ami̍tā | śūra̍ḥ | da̱ya̱te̱ | vasū̍ni |
i̱yam | indra̍m | varu̍ṇam | a̱ṣṭa̱ | me̱ | gīḥ | pra | ā̱va̱t | to̱ke | tana̍ye | tūtu̍jānā |
su̱-ratnā̍saḥ | de̱va-vī̍tim | ga̱me̱ma̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
pu̱nī̱ṣe | vā̱m | a̱ra̱kṣasa̍m | ma̱nī̱ṣām | soma̍m | indrā̍ya | varu̍ṇāya | juhva̍t |
ghṛ̱ta-pra̍tīkām | u̱ṣasa̍m | na | de̱vīm | tā | na̱ḥ | yāma̍n | u̱ru̱ṣya̱tā̱m | a̱bhīke̍ |
spardha̍nte | vai | ū̱m̐ iti̍ | de̱va̱-hūye̍ | atra̍ | yeṣu̍ | dhva̱jeṣu̍ | di̱dyava̍ḥ | pata̍nti |
yu̱vam | tān | i̱ndrā̱va̱ru̱ṇau̱ | a̱mitrā̍n | ha̱tam | parā̍caḥ | śarvā̍ | viṣū̍caḥ |
āpa̍ḥ | ci̱t | hi | sva-ya̍śasaḥ | sada̍ḥ-su | de̱vīḥ | indra̍m | varu̍ṇam | de̱vatā̍ | dhuriti̱ dhuḥ |
kṛ̱ṣṭīḥ | a̱nyaḥ | dhā̱raya̍ti | pra-vi̍ktāḥ | vṛ̱trāṇi̍ | a̱nyaḥ | a̱pra̱tīni̍ | ha̱nti̱ |
saḥ | su̱-kratu̍ḥ | ṛ̱ta̱-cit | a̱stu̱ | hotā̍ | yaḥ | ā̱di̱tyā̱ | śava̍sā | vā̱m | nama̍svān |
ā̱-va̱varta̍t | ava̍se | vā̱m | ha̱viṣmā̍n | asa̍t | it | saḥ | su̱vi̱tāya̍ | praya̍svān |
i̱yam | indra̍m | varu̍ṇam | a̱ṣṭa̱ | me̱ | gīḥ | pra | ā̱va̱t | to̱ke | tana̍ye | tūtu̍jānā |
su̱-ratnā̍saḥ | de̱va-vī̍tim | ga̱me̱ma̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
dhīrā̍ | tu | a̱sya̱ | ma̱hi̱nā | ja̱nūṁṣi̍ | vi | yaḥ | ta̱stambha̍ | roda̍sī̱ iti̍ | ci̱t | u̱rvī iti̍ |
pra | nāka̍m | ṛ̱ṣvam | nu̱nu̱de̱ | bṛ̱hanta̍m | dvi̱tā | nakṣa̍tram | pa̱pratha̍t | ca̱ | bhūma̍ |
u̱ta | svayā̍ | ta̱nvā̍ | sam | va̱de̱ | tat | ka̱dā | nu | a̱ntaḥ | varu̍ṇe | bhu̱vā̱ni̱ |
kim | me̱ | ha̱vyam | ahṛ̍ṇānaḥ | ju̱ṣe̱ta̱ | ka̱dā | mṛ̱ḻī̱kam | su̱-manā̍ḥ | a̱bhi | khya̱m |
pṛ̱cche | tat | ena̍ḥ | va̱ru̱ṇa̱ | di̱dṛkṣu̍ | upo̱ iti̍ | e̱mi̱ | ci̱ki̱tuṣa̍ḥ | vi̱-pṛccha̍m |
sa̱mā̱nam | it | me̱ | ka̱vaya̍ḥ | ci̱t | ā̱hu̱ḥ | a̱yam | ha̱ | tubhya̍m | varu̍ṇaḥ | hṛ̱ṇī̱te̱ |
kim | āga̍ḥ | ā̱sa̱ | va̱ru̱ṇa̱ | jyeṣṭha̍m | yat | sto̱tāra̍m | jighā̍ṁsasi | sakhā̍yam |
pra | tat | me̱ | vo̱ca̱ḥ | du̱ḥ-da̱bha̱ | sva̱dhā̱-va̱ḥ | ava̍ | tvā̱ | a̱ne̱nāḥ | nama̍sā | tu̱raḥ | i̱yā̱m |
ava̍ | dru̱gdhāni̍ | pitryā̍ | sṛ̱ja̱ | na̱ḥ | ava̍ | yā | va̱yam | ca̱kṛ̱ma | ta̱nūbhi̍ḥ |
ava̍ | rā̱ja̱n | pa̱śu̱-tṛpa̍m | na | tā̱yum | sṛ̱ja | va̱tsam | na | dāmna̍ḥ | vasi̍ṣṭham |
na | saḥ | svaḥ | dakṣa̍ḥ | va̱ru̱ṇa̱ | dhruti̍ḥ | sā | surā̍ | ma̱nyuḥ | vi̱-bhīda̍kaḥ | aci̍ttiḥ |
asti̍ | jyāyā̍n | kanī̍yasaḥ | u̱pa̱-a̱re | svapna̍ḥ | ca̱na | it | anṛ̍tasya | pra̱-yo̱tā |
ara̍m | dā̱saḥ | na | mī̱ḻhuṣe̍ | ka̱rā̱ṇi̱ | a̱ham | de̱vāya̍ | bhūrṇa̍ye | anā̍gāḥ |
ace̍tayat | a̱cita̍ḥ | de̱vaḥ | a̱ryaḥ | gṛtsa̍m | rā̱ye | ka̱vi-ta̍raḥ | ju̱nā̱ti̱ |
a̱yam | su | tubhya̍m | va̱ru̱ṇa̱ | sva̱dhā̱-va̱ḥ | hṛ̱di | stoma̍ḥ | upa̍-sṛitaḥ | ci̱t | a̱stu̱ |
śam | na̱ḥ | kṣeme̍ | śam | ū̱m̐ iti̍ | yoge̍ | na̱ḥ | a̱stu̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
rada̍t | pa̱thaḥ | varu̍ṇaḥ | sūryā̍ya | pra | arṇā̍ṁsi | sa̱mu̱driyā̍ | na̱dīnā̍m |
sarga̍ḥ | na | sṛ̱ṣṭaḥ | arva̍tīḥ | ṛ̱ta̱-yan | ca̱kāra̍ | ma̱hīḥ | a̱vanī̍ḥ | aha̍-bhyaḥ |
ā̱tmā | te̱ | vāta̍ḥ | raja̍ḥ | ā | na̱vī̱no̱t | pa̱śuḥ | na | bhūrṇi̍ḥ | yava̍se | sa̱sa̱-vān |
a̱ntaḥ | ma̱hī iti̍ | bṛ̱ha̱tī iti̍ | roda̍sī̱ iti̍ | i̱me iti̍ | viśvā̍ | te̱ | dhāma̍ | va̱ru̱ṇa̱ | pri̱yāṇi̍ |
pari̍ | spaśa̍ḥ | varu̍ṇasya | smat-i̍ṣṭāḥ | u̱bhe iti̍ | pa̱śya̱nti̱ | roda̍sī̱ iti̍ | su̱meke̱ iti̍ su̱-meke̍ |
ṛ̱ta-vā̍naḥ | ka̱vaya̍ḥ | ya̱jña-dhī̍rāḥ | pra-ce̍tasaḥ | ye | i̱ṣaya̍nta | manma̍ |
u̱vāca̍ | me̱ | varu̍ṇaḥ | medhi̍rāya | triḥ | sa̱pta | nāma̍ | aghnyā̍ | bi̱bha̱rti̱ |
vi̱dvān | pa̱dasya̍ | guhyā̍ | na | vo̱ca̱t | yu̱gāya̍ | vipra̍ḥ | upa̍rāya | śikṣa̍n |
ti̱sraḥ | dyāva̍ḥ | ni-hi̍tāḥ | a̱ntaḥ | a̱smi̱n | ti̱sraḥ | bhūmī̍ḥ | upa̍rāḥ | ṣaṭ-vi̍dhānāḥ |
gṛtsa̍ḥ | rājā̍ | varu̍ṇaḥ | ca̱kre̱ | e̱tam | di̱vi | pra̱-ī̱ṅkham | hi̱ra̱ṇyaya̍m | śu̱bhe | kam |
ava̍ | sindhu̍m | varu̍ṇaḥ | dyauḥ-i̍va | sthā̱t | dra̱psaḥ | na | śve̱taḥ | mṛ̱gaḥ | tuvi̍ṣmān |
ga̱mbhī̱ra-śa̍ṁsaḥ | raja̍saḥ | vi̱-māna̍ḥ | su̱pā̱ra-kṣa̍traḥ | sa̱taḥ | a̱sya | rājā̍ |
yaḥ | mṛ̱ḻayā̍ti | ca̱kruṣe̍ | ci̱t | āga̍ḥ | va̱yam | syā̱ma̱ | varu̍ṇe | anā̍gāḥ |
anu̍ | vra̱tāni̍ | adi̍teḥ | ṛ̱dhanta̍ḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
pra | śu̱ndhyuva̍m | varu̍ṇāya | preṣṭhā̍m | ma̱tim | va̱si̱ṣṭha̱ | mī̱ḻhuṣe̍ | bha̱ra̱sva̱ |
yaḥ | ī̱m | a̱rvāñca̍m | kara̍te | yaja̍tram | sa̱hasra̍-magham | vṛṣa̍ṇam | bṛ̱hanta̍m |
adha̍ | nu | a̱sya̱ | sa̱m-dṛśa̍m | ja̱ga̱nvān | a̱gneḥ | anī̍kam | varu̍ṇasya | ma̱ṁsi̱ |
sva̍ḥ | yat | aśma̍n | a̱dhi̱-pāḥ | ū̱m̐ iti̍ | andha̍ḥ | a̱bhi | mā̱ | vapu̍ḥ | dṛ̱śaye̍ | ni̱nī̱yā̱t |
ā | yat | ru̱hāva̍ | varu̍ṇaḥ | ca̱ | nāva̍m | pra | yat | sa̱mu̱dram | ī̱rayā̍va | madhya̍m |
adhi̍ | yat | a̱pām | snu-bhi̍ḥ | carā̍va | pra | pra̱-ī̱ṅkhe | ī̱ṅkha̱yā̱va̱hai̱ | śu̱bhe | kam |
vasi̍ṣṭham | ha̱ | varu̍ṇaḥ | nā̱vi | ā | a̱dhā̱t | ṛṣi̍m | ca̱kā̱ra̱ | su̱-apā̍ḥ | maha̍ḥ-bhiḥ |
sto̱tāra̍m | vipra̍ḥ | su̱di̱na̱-tve | ahnā̍m | yāt | nu | dyāva̍ḥ | ta̱tana̍n | yāt | u̱ṣasa̍ḥ |
kva̍ | tyāni̍ | nau̱ | sa̱khyā | ba̱bhū̱vu̱ḥ | sacā̍vahe̱ iti̍ | yat | a̱vṛ̱kam | pu̱rā | ci̱t |
bṛ̱hanta̍m | māna̍m | va̱ru̱ṇa̱ | sva̱dhā̱-va̱ḥ | sa̱hasra̍-dvāram | ja̱ga̱ma̱ | gṛ̱ham | te̱ |
yaḥ | ā̱piḥ | nitya̍ḥ | va̱ru̱ṇa̱ | pri̱yaḥ | san | tvām | āgā̍ṁsi | kṛ̱ṇava̍t | sakhā̍ | te̱ |
mā | te̱ | ena̍svantaḥ | ya̱kṣi̱n | bhu̱je̱ma̱ | ya̱ndhi | sma̱ | vipra̍ḥ | stu̱va̱te | varū̍tham |
dhru̱vāsu̍ | tvā̱ | ā̱su | kṣi̱tiṣu̍ | kṣi̱yanta̍ḥ | vi | a̱smat | pāśa̍m | varu̍ṇaḥ | mu̱mo̱ca̱t |
ava̍ḥ | va̱nvā̱nāḥ | adi̍teḥ | u̱pa-sthā̍t | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
mo iti̍ | su | va̱ru̱ṇa̱ | mṛ̱t-maya̍m | gṛ̱ham | rā̱ja̱n | a̱ham | ga̱ma̱m |
mṛ̱ḻa | su̱-kṣa̱tra̱ | mṛ̱ḻaya̍ |
yat | emi̍ | pra̱sphu̱ran-i̍va | dṛti̍ḥ | na | dhmā̱taḥ | a̱dri̱-va̱ḥ |
mṛ̱ḻa | su̱-kṣa̱tra̱ | mṛ̱ḻaya̍ |
kratva̍ḥ | sa̱ma̱ha̱ | dī̱natā̍ | pra̱ti̱-ī̱pam | ja̱ga̱ma̱ | śu̱ce̱ |
mṛ̱ḻa | su̱-kṣa̱tra̱ | mṛ̱ḻaya̍ |
a̱pām | madhye̍ | ta̱sthi̱-vāṁsa̍m | tṛṣṇā̍ | a̱vi̱da̱t | ja̱ri̱tāra̍m |
mṛ̱ḻa | su̱-kṣa̱tra̱ | mṛ̱ḻaya̍ |
yat | kim | ca̱ | i̱dam | va̱ru̱ṇa̱ | daivye̍ | jane̍ | a̱bhi̱-dro̱ham | ma̱nu̱ṣyā̍ḥ | carā̍masi |
aci̍ttī | yat | tava̍ | dharma̍ | yu̱yo̱pi̱ma | mā | na̱ḥ | tasmā̍t | ena̍saḥ | de̱va̱ | ri̱ri̱ṣa̱ḥ |
pra | vī̱ra̱-yā | śuca̍yaḥ | da̱dri̱re̱ | vā̱m | a̱dhva̱ryu-bhi̍ḥ | madhu̍-mantaḥ | su̱tāsa̍ḥ |
vaha̍ | vā̱yo̱ iti̍ | ni̱-yuta̍ḥ | yā̱hi̱ | accha̍ | piba̍ | su̱tasya̍ | andha̍saḥ | madā̍ya |
ī̱śā̱nāya̍ | pra-hu̍tim | yaḥ | te̱ | āna̍ṭ | śuci̍m | soma̍m | śu̱ci̱-pā̱ḥ | tubhya̍m | vā̱yo̱ iti̍ |
kṛ̱ṇoṣi̍ | tam | martye̍ṣu | pra̱-śa̱stam | jā̱taḥ-jā̍taḥ | jā̱ya̱te̱ | vā̱jī | a̱sya̱ |
rā̱ye | nu | yam | ja̱jñatu̍ḥ | roda̍sī̱ iti̍ | i̱me iti̍ | rā̱ye | de̱vī | dhi̱ṣaṇā̍ | dhā̱ti̱ | de̱vam |
adha̍ | vā̱yum | ni̱-yuta̍ḥ | sa̱śca̱ta̱ | svāḥ | u̱ta | śve̱tam | vasu̍-dhitim | ni̱re̱ke |
u̱cchan | u̱ṣasa̍ḥ | su̱-dinā̍ḥ | a̱ri̱prāḥ | u̱ru | jyoti̍ḥ | vi̱vi̱du̱ḥ | dīdhyā̍nāḥ |
gavya̍m | ci̱t | ū̱rvam | u̱śija̍ḥ | vi | va̱vru̱ḥ | teṣā̍m | anu̍ | pra̱-diva̍ḥ | sasru̍ḥ | āpa̍ḥ |
te | sa̱tyena̍ | mana̍sā | dīdhyā̍nāḥ | svena̍ | yu̱ktāsa̍ḥ | kratu̍nā | va̱ha̱nti̱ |
indra̍vāyū̱ iti̍ | vī̱ra̱-vāha̍m | ratha̍m | vā̱m | ī̱śā̱nayo̍ḥ | a̱bhi | pṛkṣa̍ḥ | sa̱ca̱nte̱ |
ī̱śā̱nāsa̍ḥ | ye | dadha̍te | sva̍ḥ | na̱ḥ | gobhi̍ḥ | aśve̍bhiḥ | vasu̍-bhiḥ | hira̍ṇyaiḥ |
indra̍vāyū̱ iti̍ | sū̱raya̍ḥ | viśva̍m | āyu̍ḥ | arva̍t-bhiḥ | vī̱raiḥ | pṛta̍nāsu | sa̱hyu̱ḥ |
arva̍ntaḥ | na | śrava̍saḥ | bhikṣa̍māṇāḥ | i̱ndra̱vā̱yū iti̍ | su̱stu̱ti-bhi̍ḥ | vasi̍ṣṭhāḥ |
vā̱ja̱-yanta̍ḥ | su | ava̍se | hu̱ve̱ma̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ku̱vit | a̱ṅga | nama̍sā | ye | vṛ̱dhāsa̍ḥ | pu̱rā | de̱vāḥ | a̱na̱va̱dyāsa̍ḥ | āsa̍n |
te | vā̱yave̍ | mana̍ve | bā̱dhi̱tāya̍ | avā̍sayan | u̱ṣasa̍m | sūrye̍ṇa |
u̱śantā̍ | dū̱tā | na | dabhā̍ya | go̱pā | mā̱saḥ | ca̱ | pā̱thaḥ | śa̱rada̍ḥ | ca̱ | pū̱rvīḥ |
indra̍vāyū̱ iti̍ | su̱-stu̱tiḥ | vā̱m | i̱yā̱nā | mā̱rḍī̱kam | ī̱ṭṭe̱ | su̱vi̱tam | ca̱ | navya̍m |
pīva̍ḥ-annān | ra̱yi̱-vṛdha̍ḥ | su̱-me̱dhāḥ | śve̱taḥ | si̱sa̱kti̱ | ni̱-yutā̍m | a̱bhi̱-śrīḥ |
te | vā̱yave̍ | sa-ma̍nasaḥ | vi | ta̱sthu̱ḥ | viśvā̍ | it | nara̍ḥ | su̱-a̱pa̱tyāni̍ | ca̱kru̱ḥ |
yāva̍t | tara̍ḥ | ta̱nva̍ḥ | yāva̍t | oja̍ḥ | yāva̍t | nara̍ḥ | cakṣa̍sā | dīdhyā̍nāḥ |
śuci̍m | soma̍m | śu̱ci̱-pā̱ | pā̱ta̱m | a̱sme iti̍ | indra̍vāyū̱ iti̍ | sada̍tam | ba̱rhiḥ | ā | i̱dam |
ni̱-yu̱vā̱nā | ni̱-yuta̍ḥ | spā̱rha-vī̍rāḥ | indra̍vāyū̱ iti̍ | sa̱-ratha̍m | yā̱ta̱m | a̱rvāk |
i̱dam | hi | vā̱m | pra-bhṛ̍tam | madhva̍ḥ | agra̍m | adha̍ | prī̱ṇā̱nā | vi | mu̱mu̱kta̱m | a̱sme iti̍ |
yāḥ | vā̱m | śa̱tam | ni̱-yuta̍ḥ | yāḥ | sa̱hasra̍m | indra̍vāyū̱ iti̍ | vi̱śva-vā̍rāḥ | saca̍nte |
ā | ā̱bhi̱ḥ | yā̱ta̱m | su̱-vi̱datrā̍bhiḥ | a̱rvāk | pā̱tam | na̱rā̱ | prati̍-bhṛtasya | madhva̍ḥ |
arva̍ntaḥ | na | śrava̍saḥ | bhikṣa̍māṇāḥ | i̱ndra̱vā̱yū iti̍ | su̱stu̱ti-bhi̍ḥ | vasi̍ṣṭhāḥ |
vā̱ja̱-yanta̍ḥ | su | ava̍se | hu̱ve̱ma̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ā | vā̱yo̱ iti̍ | bhū̱ṣa̱ | śu̱ci̱-pā̱ḥ | upa̍ | na̱ḥ | sa̱hasra̍m | te̱ | ni̱-yuta̍ḥ | vi̱śva̱-vā̱ra̱ |
upo̱ iti̍ | te̱ | andha̍ḥ | madya̍m | a̱yā̱mi̱ | yasya̍ | de̱va̱ | da̱dhi̱ṣe | pū̱rva̱-peya̍m |
pra | sotā̍ | jī̱raḥ | a̱dhva̱reṣu̍ | a̱sthā̱t | soma̍m | indrā̍ya | vā̱yave̍ | piba̍dhyai |
pra | yat | vā̱m | madhva̍ḥ | a̱gri̱yam | bhara̍nti | a̱dhva̱ryava̍ḥ | de̱va̱-yanta̍ḥ | śacī̍bhiḥ |
pra | yābhi̍ḥ | yāsi̍ | dā̱śvāṁsa̍m | accha̍ | ni̱yut-bhi̍ḥ | vā̱yo̱ iti̍ | i̱ṣṭaye̍ | du̱ro̱ṇe |
ni | na̱ḥ | ra̱yim | su̱-bhoja̍sam | yu̱va̱sva̱ | ni | vī̱ram | gavya̍m | aśvya̍m | ca̱ | rādha̍ḥ |
ye | vā̱yave̍ | i̱ndra̱-māda̍nāsaḥ | ā-de̍vāsaḥ | ni̱-tośa̍nāsaḥ | a̱ryaḥ |
ghnanta̍ḥ | vṛ̱trāṇi̍ | sū̱ri-bhi̍ḥ | syā̱ma̱ | sa̱sa̱hvāṁsa̍ḥ | yu̱dhā | nṛ-bhi̍ḥ | a̱mitrā̍n |
ā | na̱ḥ | ni̱yut-bhi̍ḥ | śa̱tinī̍bhiḥ | a̱dhva̱ram | sa̱ha̱sriṇī̍bhiḥ | upa̍ | yā̱hi̱ | ya̱jñam |
vāyo̱ iti̍ | a̱smin | sava̍ne | mā̱da̱ya̱sva̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
śuci̍m | nu | stoma̍m | nava̍-jātam | a̱dya | indrā̍gnī̱ iti̍ | vṛ̱tra̱-ha̱nā̱ | ju̱ṣethā̍m |
u̱bhā | hi | vā̱m | su̱-havā̍ | joha̍vīmi | tā | vāja̍m | sa̱dyaḥ | u̱śa̱te | dheṣṭhā̍ |
tā | sā̱na̱sī iti̍ | śa̱va̱sā̱nā̱ | hi | bhū̱tam | sā̱ka̱m-vṛdhā̍ | śava̍sā | śū̱śu̱-vāṁsā̍ |
kṣaya̍ntau | rā̱yaḥ | yava̍sasya | bhūre̍ḥ | pṛ̱ṅktam | vāja̍sya | sthavi̍rasya | ghṛṣve̍ḥ |
upo̱ iti̍ | ha̱ | yat | vi̱datha̍m | vā̱jina̍ḥ | guḥ | dhī̱bhiḥ | viprā̍ḥ | pra-ma̍tim | i̱cchamā̍nāḥ |
arva̍ntaḥ | na | kāṣṭhā̍m | nakṣa̍māṇāḥ | i̱ndrā̱gnī iti̍ | johu̍vataḥ | nara̍ḥ | te |
gī̱ḥ-bhiḥ | vipra̍ḥ | pra-ma̍tim | i̱cchamā̍naḥ | īṭṭe̍ | ra̱yim | ya̱śasa̍m | pū̱rva̱-bhāja̍m |
indrā̍gnī̱ iti̍ | vṛ̱tra̱-ha̱nā̱ | su̱-va̱jrā̱ | pra | na̱ḥ | navye̍bhiḥ | ti̱ra̱ta̱m | de̱ṣṇaiḥ |
sam | yat | ma̱hī iti̍ | mi̱tha̱tī iti̍ | spardha̍māne̱ iti̍ | ta̱nū̱-rucā̍ | śūra̍-sātā | yatai̍te̱ iti̍ |
ade̍va-yum | vi̱dathe̍ | de̱va̱yu-bhi̍ḥ | sa̱trā | ha̱ta̱m | so̱ma̱-sutā̍ | jane̍na |
i̱mām | ū̱m̐ iti̍ | su | soma̍-sutim | upa̍ | na̱ḥ | ā | i̱ndrā̱gnī̱ iti̍ | sau̱ma̱na̱sāya̍ | yā̱ta̱m |
nu | ci̱t | hi | pa̱ri̱ma̱mnāthe̱ iti̍ pa̱ri̱-ma̱mnāthe̍ | a̱smān | ā | vā̱m | śaśva̍t-bhiḥ | va̱vṛ̱tī̱ya̱ | vājai̍ḥ |
saḥ | a̱gne̱ | e̱nā | nama̍sā | sam-i̍ddhaḥ | accha̍ | mi̱tram | varu̍ṇam | indra̍m | vo̱ce̱ḥ |
yat | sī̱m | āga̍ḥ | ca̱kṛ̱ma | tat | su | mṛ̱ḻa̱ | tat | a̱rya̱mā | adi̍tiḥ | śi̱śra̱tha̱ntu̱ |
e̱tāḥ | a̱gne̱ | ā̱śu̱ṣā̱ṇāsa̍ḥ | i̱ṣṭīḥ | yu̱voḥ | sacā̍ | a̱bhi | a̱śyā̱ma̱ | vājā̍n |
mā | indra̍ḥ | na̱ḥ | viṣṇu̍ḥ | ma̱ruta̍ḥ | pari̍ | khya̱n | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
i̱yam | vā̱m | a̱sya | manma̍naḥ | indrā̍gnī̱ iti̍ | pū̱rvya-stu̍tiḥ |
a̱bhrāt | vṛ̱ṣṭiḥ-i̍va | a̱ja̱ni̱ |
śṛ̱ṇu̱tam | ja̱ri̱tuḥ | hava̍m | indrā̍gnī̱ iti̍ | vana̍tam | gira̍ḥ |
ī̱śā̱nā | pi̱pya̱ta̱m | dhiya̍ḥ |
mā | pā̱pa̱-tvāya̍ | na̱ḥ | na̱rā̱ | indrā̍gnī̱ iti̍ | mā | a̱bhi-śa̍staye |
mā | na̱ḥ | rī̱ra̱dha̱ta̱m | ni̱de |
indre̍ | a̱gnā | nama̍ḥ | bṛ̱hat | su̱-vṛ̱ktim | ā | ī̱ra̱yā̱ma̱he̱ |
dhi̱yā | dhenā̍ḥ | a̱va̱syava̍ḥ |
tā | hi | śaśva̍ntaḥ | īḻa̍te | i̱tthā | viprā̍saḥ | ū̱taye̍ |
sa̱-bādha̍ḥ | vāja̍-sātaye |
tā | vā̱m | gī̱ḥ-bhiḥ | vi̱pa̱nyava̍ḥ | praya̍svantaḥ | ha̱vā̱ma̱he̱ |
me̱dha-sā̍tā | sa̱ni̱ṣyava̍ḥ |
indrā̍gnī̱ iti̍ | ava̍sā | ā | ga̱ta̱m | a̱smabhya̍m | ca̱rṣa̱ṇi̱-sa̱hā̱ |
mā | na̱ḥ | du̱ḥ-śaṁsa̍ḥ | ī̱śa̱ta̱ |
mā | kasya̍ | na̱ḥ | ara̍ruṣaḥ | dhū̱rtiḥ | praṇa̍k | martya̍sya |
indrā̍gnī̱ iti̍ | śarma̍ | ya̱ccha̱ta̱m |
go-ma̍t | hira̍ṇya-vat | vasu̍ | yat | vā̱m | aśva̍-vat | īma̍he |
indrā̍gnī̱ iti̍ | tat | va̱ne̱ma̱hi̱ |
yat | some̍ | ā | su̱te | nara̍ḥ | i̱ndrā̱gnī iti̍ | ajo̍havuḥ |
sapti̍-vantā | sa̱pa̱ryava̍ḥ |
u̱kthebhi̍ḥ | vṛ̱tra̱han-ta̍mā | yā | ma̱ndā̱nā | ci̱t | ā | gi̱rā |
ā̱ṅgū̱ṣaiḥ | ā̱-vivā̍sataḥ |
tau | it | du̱ḥ-śaṁsa̍m | martya̍m | duḥ-vi̍dvāṁsam | ra̱kṣa̱svina̍m |
ā̱-bho̱gam | hanma̍nā | ha̱ta̱m | u̱da̱-dhim | hanma̍nā | ha̱ta̱m |
pra | kṣoda̍sā | dhāya̍sā | sa̱sre̱ | e̱ṣā | sara̍svatī | dha̱ruṇa̍m | āya̍sī | pūḥ |
pra̱-bāba̍dhānā | ra̱thyā̍-iva | yā̱ti̱ | viśvā̍ḥ | a̱paḥ | ma̱hi̱nā | sindhu̍ḥ | a̱nyāḥ |
ekā̍ | a̱ce̱ta̱t | sara̍svatī | na̱dīnā̍m | śuci̍ḥ | ya̱tī | gi̱ri-bhya̍ḥ | ā | sa̱mu̱drāt |
rā̱yaḥ | ceta̍ntī | bhuva̍nasya | bhūre̍ḥ | ghṛ̱tam | paya̍ḥ | du̱du̱he̱ | nāhu̍ṣāya |
saḥ | va̱vṛ̱dhe̱ | narya̍ḥ | yoṣa̍ṇāsu | vṛṣā̍ | śiśu̍ḥ | vṛ̱ṣa̱bhaḥ | ya̱jñiyā̍su |
saḥ | vā̱jina̍m | ma̱ghava̍t-bhyaḥ | da̱dhā̱ti̱ | vi | sā̱taye̍ | ta̱nva̍m | ma̱mṛ̱jī̱ta̱ |
u̱ta | syā | na̱ḥ | sara̍svatī | ju̱ṣā̱ṇā | upa̍ | śra̱va̱t | su̱-bhagā̍ | ya̱jñe | a̱smin |
mi̱tajñu̍-bhiḥ | na̱ma̱syai̍ḥ | i̱yā̱nā | rā̱yā | yu̱jā | ci̱t | ut-ta̍rā | sakhi̍-bhyaḥ |
i̱mā | juhvā̍nāḥ | yu̱ṣmat | ā | nama̍ḥ-bhiḥ | prati̍ | stoma̍m | sa̱ra̱sva̱ti̱ | ju̱ṣa̱sva̱ |
tava̍ | śarma̍n | pri̱ya-ta̍me | dadhā̍nāḥ | upa̍ | sthe̱yā̱ma̱ | śa̱ra̱ṇam | na | vṛ̱kṣam |
a̱yam | ū̱m̐ iti̍ | te̱ | sa̱ra̱sva̱ti̱ | vasi̍ṣṭhaḥ | dvārau̍ | ṛ̱tasya̍ | su̱-bha̱ge̱ | vi | ā̱va̱rityā̍vaḥ |
vardha̍ | śu̱bhre̱ | stu̱va̱te | rā̱si̱ | vājā̍n | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
bṛ̱hat | ū̱m̐ iti̍ | gā̱yi̱ṣe̱ | vaca̍ḥ | a̱su̱ryā̍ | na̱dīnā̍m |
sara̍svatīm | it | ma̱ha̱ya̱ | su̱vṛ̱kti-bhi̍ḥ | stomai̍ḥ | va̱si̱ṣṭha̱ | roda̍sī̱ iti̍ |
u̱bhe iti̍ | yat | te̱ | ma̱hi̱nā | śu̱bhre̱ | andha̍sī̱ iti̍ | a̱dhi̱-kṣi̱yanti̍ | pū̱rava̍ḥ |
sā | na̱ḥ | bo̱dhi̱ | a̱vi̱trī | ma̱rut-sa̍khā | coda̍ | rādha̍ḥ | ma̱ghonā̍m |
bha̱dram | it | bha̱drā | kṛ̱ṇa̱va̱t | sara̍svatī | aka̍va-arī | ce̱ta̱ti̱ | vā̱jinī̍-vatī |
gṛ̱ṇā̱nā | ja̱ma̱da̱gni̱-vat | stu̱vā̱nā | ca̱ | va̱si̱ṣṭha̱-vat |
ja̱ni̱-yanta̍ḥ | nu | agra̍vaḥ | pu̱tri̱-yanta̍ḥ | su̱-dāna̍vaḥ |
sara̍svantam | ha̱vā̱ma̱he̱ |
ye | te̱ | sa̱ra̱sva̱ḥ | ū̱rmaya̍ḥ | madhu̍-mantaḥ | ghṛ̱ta̱-ścuta̍ḥ |
tebhi̍ḥ | na̱ḥ | a̱vi̱tā | bha̱va̱ |
pī̱pi̱-vāṁsa̍m | sara̍svataḥ | stana̍m | yaḥ | vi̱śva-da̍rśataḥ |
bha̱kṣī̱mahi̍ | pra̱-jām | iṣa̍m |
ya̱jñe | di̱vaḥ | nṛ̱-sada̍ne | pṛ̱thi̱vyāḥ | nara̍ḥ | yatra̍ | de̱va̱-yava̍ḥ | mada̍nti |
indrā̍ya | yatra̍ | sava̍nāni | su̱nve | gama̍t | madā̍ya | pra̱tha̱mam | vaya̍ḥ | ca̱ |
ā | daivyā̍ | vṛ̱ṇī̱ma̱he̱ | avā̍ṁsi | bṛha̱spati̍ḥ | na̱ḥ | ma̱he̱ | ā | sa̱khā̱ya̱ḥ |
yathā̍ | bhave̍ma | mī̱ḻhuṣe̍ | anā̍gāḥ | yaḥ | na̱ḥ | dā̱tā | pa̱rā̱-vata̍ḥ | pi̱tā-i̍va |
tam | ū̱m̐ iti̍ | jyeṣṭha̍m | nama̍sā | ha̱viḥ-bhi̍ḥ | su̱-śeva̍m | brahma̍ṇaḥ | pati̍m | gṛ̱ṇī̱ṣe̱ |
indra̍m | śloka̍ḥ | mahi̍ | daivya̍ḥ | si̱sa̱ktu̱ | yaḥ | brahma̍ṇaḥ | de̱va-kṛ̍tasya | rājā̍ |
saḥ | ā | na̱ḥ | yoni̍m | sa̱da̱tu̱ | preṣṭha̍ḥ | bṛha̱spati̍ḥ | vi̱śva-vā̍raḥ | yaḥ | asti̍ |
kāma̍ḥ | rā̱yaḥ | su̱-vīrya̍sya | tam | dā̱t | parṣa̍t | na̱ḥ | ati̍ | sa̱ścata̍ḥ | ari̍ṣṭān |
tam | ā | na̱ḥ | a̱rkam | a̱mṛtā̍ya | juṣṭa̍m | i̱me | dhā̱su̱ḥ | a̱mṛtā̍saḥ | pu̱rā̱-jāḥ |
śuci̍-krandam | ya̱ja̱tam | pa̱styā̍nām | bṛha̱spati̍m | a̱na̱rvāṇa̍m | hu̱ve̱ma̱ |
tam | śa̱gmāsa̍ḥ | a̱ru̱ṣāsa̍ḥ | aśvā̍ḥ | bṛha̱spati̍m | sa̱ha̱-vāha̍ḥ | va̱ha̱nti̱ |
saha̍ḥ | ci̱t | yasya̍ | nīla̍-vat | sa̱dha-stha̍m | nabha̍ḥ | na | rū̱pam | a̱ru̱ṣam | vasā̍nāḥ |
saḥ | hi | śuci̍ḥ | śa̱ta-pa̍traḥ | saḥ | śu̱ndhyuḥ | hira̍ṇya-vāśīḥ | i̱ṣi̱raḥ | sva̱ḥ-sāḥ |
bṛha̱spati̍ḥ | saḥ | su̱-ā̱ve̱śaḥ | ṛ̱ṣvaḥ | pu̱ru | sakhi̍-bhyaḥ | ā̱-su̱tim | kari̍ṣṭhaḥ |
de̱vī iti̍ | de̱vasya̍ | roda̍sī̱ iti̍ | jani̍trī̱ iti̍ | bṛha̱spati̍m | va̱vṛ̱dha̱tu̱ḥ | ma̱hi̱-tvā |
da̱kṣāyyā̍ya | da̱kṣa̱ta̱ | sa̱khā̱ya̱ḥ | kara̍t | brahma̍ṇe | su̱-tarā̍ | su̱-gā̱dhā |
i̱yam | vā̱m | bra̱hma̱ṇa̱ḥ | pa̱te̱ | su̱-vṛ̱ktiḥ | brahma̍ | indrā̍ya | va̱jriṇe̍ | a̱kā̱ri̱ |
a̱vi̱ṣṭam | dhiya̍ḥ | ji̱gṛ̱tam | pura̍m-dhīḥ | ja̱ja̱stam | a̱ryaḥ | va̱nuṣā̍m | arā̍tīḥ |
bṛha̍spate | yu̱vam | indra̍ḥ | ca̱ | vasva̍ḥ | di̱vyasya̍ | ī̱śā̱the̱ iti̍ | u̱ta | pārthi̍vasya |
dha̱ttam | ra̱yim | stu̱va̱te | kī̱raye̍ | ci̱t | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
adhva̍ryavaḥ | a̱ru̱ṇam | du̱gdham | a̱ṁśum | ju̱hota̍na | vṛ̱ṣa̱bhāya̍ | kṣi̱tī̱nām |
gau̱rāt | vedī̍yān | a̱va̱-pāna̍m | indra̍ḥ | vi̱śvāhā̍ | it | yā̱ti̱ | su̱ta-so̍mam | i̱cchan |
yat | da̱dhi̱ṣe | pra̱-divi̍ | cāru̍ | anna̍m | di̱ve-di̍ve | pī̱tim | it | a̱sya̱ | va̱kṣi̱ |
u̱ta | hṛ̱dā | u̱ta | mana̍sā | ju̱ṣā̱ṇaḥ | u̱śan | i̱ndra̱ | pra-sthi̍tān | pā̱hi̱ | somā̍n |
ja̱jñā̱naḥ | soma̍m | saha̍se | pa̱pā̱tha̱ | pra | te̱ | mā̱tā | ma̱hi̱māna̍m | u̱vā̱ca̱ |
ā | i̱ndra̱ | pa̱prā̱tha̱ | u̱ru | a̱ntari̍kṣam | yu̱dhā | de̱vebhya̍ḥ | vari̍vaḥ | ca̱ka̱rtha̱ |
yat | yo̱dhayā̍ḥ | ma̱ha̱taḥ | manya̍mānān | sākṣā̍ma | tān | bā̱hu-bhi̍ḥ | śāśa̍dānān |
yat | vā̱ | nṛ-bhi̍ḥ | vṛta̍ḥ | i̱ndra̱ | a̱bhi̱-yudhyā̍ḥ | tam | tvayā̍ | ā̱jim | sau̱śra̱va̱sam | ja̱ye̱ma̱ |
pra | indra̍sya | vo̱ca̱m | pra̱tha̱mā | kṛ̱tāni̍ | pra | nūta̍nā | ma̱gha-vā̍ | yā | ca̱kāra̍ |
ya̱dā | it | ade̍vīḥ | asa̍hiṣṭa | mā̱yāḥ | atha̍ | a̱bha̱va̱t | keva̍laḥ | soma̍ḥ | a̱sya̱ |
tava̍ | i̱dam | viśva̍m | a̱bhita̍ḥ | pa̱śa̱vya̍m | yat | paśya̍si | cakṣa̍sā | sūrya̍sya |
gavā̍m | a̱si̱ | go-pa̍tiḥ | eka̍ḥ | i̱ndra̱ | bha̱kṣī̱mahi̍ | te̱ | pra-ya̍tasya | vasva̍ḥ |
bṛha̍spate | yu̱vam | indra̍ḥ | ca̱ | vasva̍ḥ | di̱vyasya̍ | ī̱śā̱the̱ iti̍ | u̱ta | pārthi̍vasya |
dha̱ttam | ra̱yim | stu̱va̱te | kī̱raye̍ | ci̱t | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
pa̱raḥ | mātra̍yā | ta̱nvā̍ | vṛ̱dhā̱na̱ | na | te̱ | ma̱hi̱-tvam | anu̍ | a̱śnu̱va̱nti̱ |
u̱bhe iti̍ | te̱ | vi̱dma̱ | raja̍sī̱ iti̍ | pṛ̱thi̱vyāḥ | viṣṇo̱ iti̍ | de̱va̱ | tvam | pa̱ra̱masya̍ | vi̱tse̱ |
na | te̱ | vi̱ṣṇo̱ iti̍ | jāya̍mānaḥ | na | jā̱taḥ | deva̍ | ma̱hi̱mnaḥ | para̍m | anta̍m | ā̱pa̱ |
ut | a̱sta̱bhnā̱ḥ | nāka̍m | ṛ̱ṣvam | bṛ̱hanta̍m | dā̱dhartha̍ | prācī̍m | ka̱kubha̍m | pṛ̱thi̱vyāḥ |
irā̍vatī̱ itīrā̍-vatī | dhe̱nu̱matī̱ iti̍ dhe̱nu̱-matī̍ | hi | bhū̱tam | su̱ya̱va̱sinī̱ iti̍ su̱-ya̱va̱sinī̍ | manu̍ṣe | da̱śa̱syā |
vi | a̱sta̱bhnā̱ḥ | roda̍sī̱ iti̍ | vi̱ṣṇo̱ iti̍ | e̱te iti̍ | dā̱dhartha̍ | pṛ̱thi̱vīm | a̱bhita̍ḥ | ma̱yūkhai̍ḥ |
u̱rum | ya̱jñāya̍ | ca̱kra̱thu̱ḥ | ū̱m̐ iti̍ | lo̱kam | ja̱naya̍ntā | sūrya̍m | u̱ṣasa̍m | a̱gnim |
dāsa̍sya | ci̱t | vṛ̱ṣa̱-śi̱prasya̍ | mā̱yāḥ | ja̱ghnathu̍ḥ | na̱rā̱ | pṛ̱ta̱nājye̍ṣu |
indrā̍viṣṇū̱ iti̍ | dṛ̱ṁhi̱tāḥ | śamba̍rasya | nava̍ | pura̍ḥ | na̱va̱tim | ca̱ | śna̱thi̱ṣṭa̱m |
śa̱tam | va̱rcina̍ḥ | sa̱hasra̍m | ca̱ | sā̱kam | ha̱thaḥ | a̱pra̱ti | asu̍rasya | vī̱rān |
i̱yam | ma̱nī̱ṣā | bṛ̱ha̱tī | bṛ̱hantā̍ | u̱ru̱-kra̱mā | ta̱vasā̍ | va̱rdhaya̍ntī |
ra̱re | vā̱m | stoma̍m | vi̱dathe̍ṣu | vi̱ṣṇo̱ iti̍ | pinva̍tam | iṣa̍ḥ | vṛ̱jane̍ṣu | i̱ndra̱ |
vaṣa̍ṭ | te̱ | vi̱ṣṇo̱ iti̍ | ā̱saḥ | ā | kṛ̱ṇo̱mi̱ | tat | me̱ | ju̱ṣa̱sva̱ | śi̱pi̱-vi̱ṣṭa̱ | ha̱vyam |
vardha̍ntu | tvā̱ | su̱-stu̱taya̍ḥ | gira̍ḥ | me̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
nu | marta̍ḥ | da̱ya̱te̱ | sa̱ni̱ṣyan | yaḥ | viṣṇa̍ve | u̱ru̱-gā̱yāya̍ | dāśa̍t |
pra | yaḥ | sa̱trācā̍ | mana̍sā | yajā̍te | e̱tāva̍ntam | narya̍m | ā̱-vivā̍sāt |
tvam | vi̱ṣṇo̱ iti̍ | su̱-ma̱tim | vi̱śva-ja̍nyām | apra̍-yutām | e̱va̱-yā̱va̱ḥ | ma̱tim | dā̱ḥ |
parca̍ḥ | yathā̍ | na̱ḥ | su̱vi̱tasya̍ | bhūre̍ḥ | aśva̍-vataḥ | pu̱ru̱-ca̱ndrasya̍ | rā̱yaḥ |
triḥ | de̱vaḥ | pṛ̱thi̱vīm | e̱ṣaḥ | e̱tām | vi | ca̱kra̱me̱ | śa̱ta-a̍rcasam | ma̱hi̱-tvā |
pra | viṣṇu̍ḥ | a̱stu̱ | ta̱vasa̍ḥ | tavī̍yān | tve̱ṣam | hi | a̱sya̱ | sthavi̍rasya | nāma̍ |
vi | ca̱kra̱me̱ | pṛ̱thi̱vīm | e̱ṣaḥ | e̱tām | kṣetrā̍ya | viṣṇu̍ḥ | manu̍ṣe | da̱śa̱syan |
dhru̱vāsa̍ḥ | a̱sya̱ | kī̱raya̍ḥ | janā̍saḥ | u̱ru̱-kṣi̱tim | su̱-jani̍mā | ca̱kā̱ra̱ |
pra | tat | te̱ | a̱dya | śi̱pi̱-vi̱ṣṭa̱ | nāma̍ | a̱ryaḥ | śa̱ṁsā̱mi̱ | va̱yunā̍ni | vi̱dvān |
tam | tvā̱ | gṛ̱ṇā̱mi̱ | ta̱vasa̍m | ata̍vyān | kṣaya̍ntam | a̱sya | raja̍saḥ | pa̱rā̱ke |
kim | it | te̱ | vi̱ṣṇo̱ iti̍ | pa̱ri̱-cakṣya̍m | bhū̱t | pra | yat | va̱va̱kṣe | śi̱pi̱-vi̱ṣṭaḥ | a̱smi̱ |
mā | varpa̍ḥ | a̱smat | apa̍ | gū̱ha̱ḥ | e̱tat | yat | a̱nya-rū̍paḥ | sa̱m-i̱the | ba̱bhūtha̍ |
vaṣa̍ṭ | te̱ | vi̱ṣṇo̱ iti̍ | ā̱saḥ | ā | kṛ̱ṇo̱mi̱ | tat | me̱ | ju̱ṣa̱sva̱ | śi̱pi̱-vi̱ṣṭa̱ | ha̱vyam |
vardha̍ntu | tvā̱ | su̱-stu̱taya̍ḥ | gira̍ḥ | me̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
ti̱sraḥ | vāca̍ḥ | pra | va̱da̱ | jyoti̍ḥ-agrāḥ | yāḥ | e̱tat | du̱hre | ma̱dhu̱-do̱gham | ūdha̍ḥ |
saḥ | va̱tsam | kṛ̱ṇvan | garbha̍m | oṣa̍dhīnām | sa̱dyaḥ | jā̱taḥ | vṛ̱ṣa̱bhaḥ | ro̱ra̱vī̱ti̱ |
yaḥ | vardha̍naḥ | oṣa̍dhīnām | yaḥ | a̱pām | yaḥ | viśva̍sya | jaga̍taḥ | de̱vaḥ | īśe̍ |
saḥ | tri̱-dhātu̍ | śa̱ra̱ṇam | śarma̍ | ya̱ṁsa̱t | tri̱-vartu̍ | jyoti̍ḥ | su̱-a̱bhi̱ṣṭi | a̱sme iti̍ |
sta̱rīḥ | ū̱m̐ iti̍ | tva̱t | bhava̍ti | sūte̍ | ū̱m̐ iti̍ | tva̱t | ya̱thā̱-va̱śam | ta̱nva̍m | ca̱kre̱ | e̱ṣaḥ |
pi̱tuḥ | paya̍ḥ | prati̍ | gṛ̱bhṇā̱ti̱ | mā̱tā | tena̍ | pi̱tā | va̱rdha̱te̱ | tena̍ | pu̱traḥ |
yasmi̍n | viśvā̍ni | bhuva̍nāni | ta̱sthuḥ | ti̱sraḥ | dyāva̍ḥ | tre̱dhā | sa̱sruḥ | āpa̍ḥ |
traya̍ḥ | kośā̍saḥ | u̱pa̱-seca̍nāsaḥ | madhva̍ḥ | śco̱ta̱nti̱ | a̱bhita̍ḥ | vi̱-ra̱pśam |
i̱dam | vaca̍ḥ | pa̱rjanyā̍ya | sva̱-rāje̍ | hṛ̱daḥ | a̱stu̱ | anta̍ram | tat | ju̱jo̱ṣa̱t |
ma̱ya̱ḥ-bhuva̍ḥ | vṛ̱ṣṭaya̍ḥ | sa̱ntu̱ | a̱sme iti̍ | su̱-pi̱ppa̱lāḥ | oṣa̍dhīḥ | de̱va-go̍pāḥ |
saḥ | re̱ta̱ḥ-dhāḥ | vṛ̱ṣa̱bhaḥ | śaśva̍tīnām | tasmi̍n | ā̱tmā | jaga̍taḥ | tu̱sthuṣa̍ḥ | ca̱ |
tat | mā̱ | ṛ̱tam | pā̱tu̱ | śa̱ta-śā̍radāya | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
pa̱rjanyā̍ya | pra | gā̱ya̱ta̱ | di̱vaḥ | pu̱trāya̍ | mī̱ḻhuṣe̍ |
saḥ | na̱ḥ | yava̍sam | i̱ccha̱tu̱ |
yaḥ | garbha̍m | oṣa̍dhīnām | gavā̍m | kṛ̱ṇoti̍ | arva̍tām |
pa̱rjanya̍ḥ | pu̱ru̱ṣīṇā̍m |
tasmai̍ | it | ā̱sye̍ | ha̱viḥ | ju̱hota̍ | madhu̍mat-tamam |
iḻā̍m | na̱ḥ | sa̱m-yata̍m | ka̱ra̱t |
sa̱ṁva̱tsa̱ram | śa̱śa̱yā̱nāḥ | brā̱hma̱ṇāḥ | vra̱ta̱-cā̱riṇa̍ḥ |
vāca̍m | pa̱rjanya̍-jinvitām | pra | ma̱ṇḍūkā̍ḥ | a̱vā̱di̱ṣuḥ |
di̱vyāḥ | āpa̍ḥ | a̱bhi | yat | e̱na̱m | āya̍n | dṛti̍m | na | śuṣka̍m | sa̱ra̱sī iti̍ | śayā̍nam |
gavā̍m | aha̍ | na | mā̱yuḥ | va̱tsinī̍nām | ma̱ṇḍūkā̍nām | va̱gnuḥ | atra̍ | sam | e̱ti̱ |
yat | ī̱m | e̱nā̱n | u̱śa̱taḥ | a̱bhi | ava̍rṣīt | tṛ̱ṣyā-va̍taḥ | prā̱vṛṣi̍ | ā-ga̍tāyām |
a̱khkha̱lī̱kṛtya̍ | pi̱tara̍m | na | pu̱traḥ | a̱nyaḥ | a̱nyam | upa̍ | vada̍ntam | e̱ti̱ |
a̱nyaḥ | a̱nyam | anu̍ | gṛ̱bhṇā̱ti̱ | e̱no̱ḥ | a̱pām | pra̱-sa̱rge | yat | ama̍ndiṣātām |
ma̱ṇḍūka̍ḥ | yat | a̱bhi-vṛ̍ṣṭaḥ | kani̍skan | pṛśni̍ḥ | sa̱m-pṛ̱ṅkte | hari̍tena | vāca̍m |
yat | e̱ṣā̱m | a̱nyaḥ | a̱nyasya̍ | vāca̍m | śā̱ktasya̍-iva | vada̍ti | śikṣa̍māṇaḥ |
sarva̍m | tat | e̱ṣā̱m | sa̱mṛdhā̍-iva | parva̍ | yat | su̱-vāca̍ḥ | vada̍thana | adhi̍ | a̱p-su |
go-mā̍yuḥ | eka̍ḥ | a̱ja-mā̍yuḥ | eka̍ḥ | pṛśni̍ḥ | eka̍ḥ | hari̍taḥ | eka̍ḥ | e̱ṣā̱m |
sa̱mā̱nam | nāma̍ | bibhra̍taḥ | vi-rū̍pāḥ | pu̱ru̱-trā | vāca̍m | pi̱pi̱śu̱ḥ | vada̍ntaḥ |
brā̱hma̱ṇāsa̍ḥ | a̱ti̱-rā̱tre | na | some̍ | sara̍ḥ | na | pū̱rṇam | a̱bhita̍ḥ | vada̍ntaḥ |
sa̱ṁva̱tsa̱rasya̍ | tat | aha̱riti̍ | pari̍ | stha̱ | yat | ma̱ṇḍū̱kā̱ḥ | prā̱vṛ̱ṣīṇa̍m | ba̱bhūva̍ |
brā̱hma̱ṇāsa̍ḥ | so̱mina̍ḥ | vāca̍m | a̱kra̱ta̱ | brahma̍ | kṛ̱ṇvanta̍ḥ | pa̱ri̱va̱tsa̱rīṇa̍m |
a̱dhva̱ryava̍ḥ | gha̱rmiṇa̍ḥ | si̱svi̱dā̱nāḥ | ā̱viḥ | bha̱va̱nti̱ | guhyā̍ḥ | na | ke | ci̱t |
de̱va-hi̍tim | ju̱gu̱pu̱ḥ | dvā̱da̱śasya̍ | ṛ̱tum | nara̍ḥ | na | pra | mi̱na̱nti̱ | e̱te |
sa̱ṁva̱tsa̱re | prā̱vṛṣi̍ | ā-ga̍tāyām | ta̱ptāḥ | gha̱rmāḥ | a̱śnu̱va̱te̱ | vi̱-sa̱rgam |
go-mā̍yuḥ | a̱dā̱t | a̱ja-mā̍yuḥ | a̱dā̱t | pṛśni̍ḥ | a̱dā̱t | hari̍taḥ | na̱ḥ | vasū̍ni |
gavā̍m | ma̱ṇḍūkā̍ḥ | dada̍taḥ | śa̱tāni̍ | sa̱ha̱sra̱-sā̱ve | pra | ti̱ra̱nte̱ | āyu̍ḥ |
indrā̍somā | tapa̍tam | rakṣa̍ḥ | u̱bjata̍m | ni | a̱rpa̱ya̱ta̱m | vṛ̱ṣa̱ṇā̱ | ta̱ma̱ḥ-vṛdha̍ḥ |
parā̍ | śṛ̱ṇī̱ta̱m | a̱cita̍ḥ | ni | o̱ṣa̱ta̱m | ha̱tam | nu̱dethā̍m | ni | śi̱śī̱ta̱m | a̱triṇa̍ḥ |
indrā̍somā | sam | a̱gha-śa̍ṁsam | a̱bhi | a̱gham | tapu̍ḥ | ya̱ya̱stu̱ | ca̱ruḥ | a̱gni̱vān-i̍va |
bra̱hma̱-dviṣe̍ | kra̱vya̱-ade̍ | gho̱ra-ca̍kṣase | dveṣa̍ḥ | dha̱tta̱m | a̱na̱vā̱yam | ki̱mī̱dine̍ |
indrā̍somā | du̱ḥ-kṛta̍ḥ | va̱vre | a̱ntaḥ | a̱nā̱ra̱mbha̱ṇe | tama̍si | pra | vi̱dhya̱ta̱m |
yathā̍ | na | ata̍ḥ | puna̍ḥ | eka̍ḥ | ca̱na | u̱t-aya̍t | tat | vā̱m | a̱stu̱ | saha̍se | ma̱nyu̱-mat | śava̍ḥ |
indrā̍somā | va̱rtaya̍tam | di̱vaḥ | va̱dham | sam | pṛ̱thi̱vyāḥ | a̱gha-śa̍ṁsāya | tarha̍ṇam |
ut | ta̱kṣa̱ta̱m | sva̱rya̍m | parva̍tebhyaḥ | yena̍ | rakṣa̍ḥ | va̱vṛ̱dhā̱nam | ni̱-jūrva̍thaḥ |
indrā̍somā | va̱rtaya̍tam | di̱vaḥ | pari̍ | a̱gni̱-ta̱ptebhi̍ḥ | yu̱vam | aśma̍hanma-bhiḥ |
tapu̍ḥ-vadhebhiḥ | a̱jare̍bhiḥ | a̱triṇa̍ḥ | ni | parśā̍ne | vi̱dhya̱ta̱m | yantu̍ | ni̱-sva̱ram |
indrā̍somā | pari̍ | vā̱m | bhū̱tu̱ | vi̱śvata̍ḥ | i̱yam | ma̱tiḥ | ka̱kṣyā̍ | aśvā̍-iva | vā̱jinā̍ |
yām | vā̱m | hotrā̍m | pa̱ri̱-hi̱nomi̍ | me̱dhayā̍ | i̱mā | brahmā̍ṇi | nṛ̱patī̍ i̱veti̍ nṛ̱patī̍-iva | ji̱nva̱ta̱m |
prati̍ | sma̱re̱thā̱m | tu̱jaya̍t-bhiḥ | evai̍ḥ | ha̱tam | dru̱haḥ | ra̱kṣasa̍ḥ | bha̱ṅgu̱ra-va̍taḥ |
indrā̍somā | du̱ḥ-kṛte̍ | mā | su̱-gam | bhū̱t | yaḥ | na̱ḥ | ka̱dā | ci̱t | a̱bhi̱-dāsa̍ti | dru̱hā |
yaḥ | mā̱ | pāke̍na | mana̍sā | cara̍ntam | a̱bhi̱-caṣṭe̍ | anṛ̍tebhiḥ | vaca̍ḥ-bhiḥ |
āpa̍ḥ-iva | kā̱śinā̍ | sam-gṛ̍bhītāḥ | asa̍n | a̱stu̱ | asa̍taḥ | i̱ndra̱ | va̱ktā |
ye | pā̱ka̱-śa̱ṁsam | vi̱-hara̍nte | evai̍ḥ | ye | vā̱ | bha̱dram | dū̱ṣaya̍nti | sva̱dhābhi̍ḥ |
aha̍ye | vā̱ | tān | pra̱-dadā̍tu | soma̍ḥ | ā | vā̱ | da̱dhā̱tu̱ | niḥ-ṛ̍teḥ | u̱pa-sthe̍ |
yaḥ | na̱ḥ | rasa̍m | dipsa̍ti | pi̱tvaḥ | a̱gne̱ | yaḥ | aśvā̍nām | yaḥ | gavā̍m | yaḥ | ta̱nūnā̍m |
ri̱puḥ | ste̱naḥ | ste̱ya̱-kṛt | da̱bhram | e̱tu̱ | ni | saḥ | hī̱ya̱tā̱m | ta̱nvā̍ | tanā̍ | ca̱ |
pa̱raḥ | saḥ | a̱stu̱ | ta̱nvā̍ | tanā̍ | ca̱ | ti̱sraḥ | pṛ̱thi̱vīḥ | a̱dhaḥ | a̱stu̱ | viśvā̍ḥ |
prati̍ | śu̱ṣya̱tu̱ | yaśa̍ḥ | a̱sya̱ | de̱vā̱ḥ | yaḥ | na̱ḥ | divā̍ | dipsa̍ti | yaḥ | ca̱ | nakta̍m |
su̱-vi̱jñā̱nam | ci̱ki̱tuṣe̍ | janā̍ya | sat | ca̱ | asa̍t | ca̱ | vaca̍sī̱ iti̍ | pa̱spṛ̱dhā̱te̱ iti̍ |
tayo̍ḥ | yat | sa̱tyam | ya̱ta̱rat | ṛjī̍yaḥ | tat | it | soma̍ḥ | a̱va̱ti̱ | hanti̍ | asa̍t |
na | vai | ū̱m̐ iti̍ | soma̍ḥ | vṛ̱ji̱nam | hi̱no̱ti̱ | na | kṣa̱triya̍m | mi̱thu̱yā | dhā̱raya̍ntam |
hanti̍ | rakṣa̍ḥ | hanti̍ | asa̍t | vada̍ntam | u̱bhau | indra̍sya | pra-si̍tau | śa̱yā̱te̱ iti̍ |
yadi̍ | vā̱ | a̱ham | anṛ̍ta-devaḥ | āsa̍ | mogha̍m | vā̱ | de̱vān | a̱pi̱-ū̱he | a̱gne̱ |
kim | a̱smabhya̍m | jā̱ta̱-ve̱da̱ḥ | hṛ̱ṇī̱ṣe̱ | dro̱gha̱-vāca̍ḥ | te̱ | ni̱ḥ-ṛ̱tham | sa̱ca̱ntā̱m |
a̱dya | mu̱rī̱ya̱ | yadi̍ | yā̱tu̱-dhāna̍ḥ | asmi̍ | yadi̍ | vā̱ | āyu̍ḥ | ta̱tapa̍ | puru̍ṣasya |
adha̍ | saḥ | vī̱raiḥ | da̱śa-bhi̍ḥ | vi | yū̱yā̱ḥ | yaḥ | mā̱ | mogha̍m | yātu̍-dhāna | iti̍ | āha̍ |
yaḥ | mā̱ | ayā̍tum | yātu̍-dhāna | iti̍ | āha̍ | yaḥ | vā̱ | ra̱kṣāḥ | śuci̍ḥ | a̱smi̱ | iti̍ | āha̍ |
indra̍ḥ | tam | ha̱ntu̱ | ma̱ha̱tā | va̱dhena̍ | viśva̍sya | ja̱ntoḥ | a̱dha̱maḥ | pa̱dī̱ṣṭa̱ |
pra | yā | jigā̍ti | kha̱rgalā̍-iva | nakta̍m | apa̍ | dru̱hā | ta̱nva̍m | gūha̍mānā |
va̱vrān | a̱na̱ntān | ava̍ | sā | pa̱dī̱ṣṭa̱ | grāvā̍ṇaḥ | ghna̱ntu̱ | ra̱kṣasa̍ḥ | u̱pa̱bdaiḥ |
vi | ti̱ṣṭha̱dhva̱m | ma̱ru̱ta̱ḥ | vi̱kṣu | i̱cchata̍ | gṛ̱bhā̱yata̍ | ra̱kṣasa̍ḥ | sam | pi̱na̱ṣṭa̱na̱ |
vaya̍ḥ | ye | bhū̱tvī | pa̱taya̍nti | na̱kta-bhi̍ḥ | ye | vā̱ | ripa̍ḥ | da̱dhi̱re | de̱ve | a̱dhva̱re |
pra | va̱rta̱ya̱ | di̱vaḥ | aśmā̍nam | i̱ndra̱ | soma̍-śitam | ma̱gha̱-va̱n | sam | śi̱śā̱dhi̱ |
prāktā̍t | apā̍ktāt | a̱dha̱rāt | uda̍ktāt | a̱bhi | ja̱hi̱ | ra̱kṣasa̍ḥ | parva̍tena |
e̱te | ū̱m̐ iti̍ | tye | pa̱ta̱ya̱nti̱ | śva-yā̍tavaḥ | indra̍m | di̱psa̱nti̱ | di̱psava̍ḥ | adā̍bhyam |
śiśī̍te | śa̱kraḥ | piśu̍nebhyaḥ | va̱dham | nū̱nam | sṛ̱ja̱t | a̱śani̍m | yā̱tu̱mat-bhya̍ḥ |
indra̍ḥ | yā̱tū̱nām | a̱bha̱va̱t | pa̱rā̱-śa̱raḥ | ha̱vi̱ḥ-mathī̍nām | a̱bhi | ā̱-vivā̍satām |
a̱bhi | it | ū̱m̐ iti̍ | śa̱kraḥ | pa̱ra̱śuḥ | yathā̍ | vana̍m | pātrā̍-iva | bhi̱ndan | sa̱taḥ | e̱ti̱ | ra̱kṣasa̍ḥ |
ulū̍ka-yātum | śu̱śu̱lūka̍-yātum | ja̱hi | śva-yā̍tum | u̱ta | koka̍-yātum |
su̱pa̱rṇa-yā̍tum | u̱ta | gṛdhra̍-yātum | dṛ̱ṣadā̍-iva | pra | mṛ̱ṇa̱ | rakṣa̍ḥ | i̱ndra̱ |
mā | na̱ḥ | rakṣa̍ḥ | a̱bhi | na̱ṭ | yā̱tu̱-māva̍tām | apa̍ | u̱ccha̱tu̱ | mi̱thu̱nā | yā | ki̱mī̱dinā̍ |
pṛ̱thi̱vī | na̱ḥ | pārthi̍vāt | pā̱tu̱ | aṁha̍saḥ | a̱ntari̍kṣam | di̱vyāt | pā̱tu̱ | a̱smān |
indra̍ | ja̱hi | pumā̍ṁsam | yā̱tu̱-dhāna̍m | u̱ta | striya̍m | mā̱yayā̍ | śāśa̍dānām |
vi-grī̍vāsaḥ | mūra̍-devāḥ | ṛ̱da̱ntu̱ | mā | te | dṛ̱śa̱n | sūrya̍m | u̱t-cara̍ntam |
prati̍ | ca̱kṣva̱ | vi | ca̱kṣva̱ | indra̍ḥ | ca̱ | so̱ma̱ | jā̱gṛ̱ta̱m |
rakṣa̍ḥ-bhyaḥ | va̱dham | a̱sya̱ta̱m | a̱śani̍m | yā̱tu̱mat-bhya̍ḥ |
mā | ci̱t | a̱nyat | vi | śa̱ṁsa̱ta̱ | sakhā̍yaḥ | mā | ri̱ṣa̱ṇya̱ta̱ |
indra̍m | it | sto̱ta̱ | vṛṣa̍ṇam | sacā̍ | su̱te | muhu̍ḥ | u̱kthā | ca̱ | śa̱ṁsa̱ta̱ |
a̱va̱-kra̱kṣiṇa̍m | vṛ̱ṣa̱bham | ya̱thā̱ | a̱jura̍m | gām | na | ca̱rṣa̱ṇi̱-saha̍m |
vi̱-dveṣa̍ṇam | sa̱m-vana̍nā | u̱bha̱ya̱m-ka̱ram | maṁhi̍ṣṭham | u̱bha̱yā̱vina̍m |
yat | ci̱t | hi | tvā̱ | janā̍ḥ | i̱me | nānā̍ | hava̍nte | ū̱taye̍ |
a̱smāka̍m | brahma̍ | i̱dam | i̱ndra̱ | bhū̱tu̱ | te̱ | ahā̍ | viśvā̍ | ca̱ | vardha̍nam |
vi | ta̱rtū̱rya̱nte̱ | ma̱gha̱-va̱n | vi̱pa̱ḥ-cita̍ḥ | a̱ryaḥ | vipa̍ḥ | janā̍nām |
upa̍ | kra̱ma̱sva̱ | pu̱ru̱-rūpa̍m | ā | bha̱ra̱ | vāja̍m | nedi̍ṣṭham | ū̱taye̍ |
ma̱he | ca̱na | tvām | a̱dri̱-va̱ḥ | parā̍ | śu̱lkāya̍ | de̱yā̱m |
na | sa̱hasrā̍ya | na | a̱yutā̍ya | va̱jri̱-va̱ḥ | na | śa̱tāya̍ | śa̱ta̱-ma̱gha̱ |
vasyā̍n | i̱ndra̱ | a̱si̱ | me̱ | pi̱tuḥ | u̱ta | bhrātu̍ḥ | abhu̍ñjataḥ |
mā̱tā | ca̱ | me̱ | cha̱da̱ya̱tha̱ḥ | sa̱mā | va̱so̱ iti̍ | va̱su̱-tva̱nāya̍ | rādha̍se |
kva̍ | i̱ya̱tha̱ | kva̍ | it | a̱si̱ | pu̱ru̱-trā | ci̱t | hi | te̱ | mana̍ḥ |
ala̍rṣi | yu̱dhma̱ | kha̱ja̱-kṛ̱t | pu̱ra̱m-da̱ra̱ | pra | gā̱ya̱trāḥ | a̱gā̱si̱ṣu̱ḥ |
pra | a̱smai̱ | gā̱ya̱tram | a̱rca̱ta̱ | va̱vātu̍ḥ | yaḥ | pu̱ra̱m-da̱raḥ |
yābhi̍ḥ | kā̱ṇvasya̍ | upa̍ | ba̱rhiḥ | ā̱-sada̍m | yāsa̍t | va̱jrī | bhi̱nat | pura̍ḥ |
ye | te̱ | santi̍ | da̱śa̱-gvina̍ḥ | śa̱tina̍ḥ | ye | sa̱ha̱sriṇa̍ḥ |
aśvā̍saḥ | ye | te̱ | vṛṣa̍ṇaḥ | ra̱ghu̱-druva̍ḥ | tebhi̍ḥ | na̱ḥ | tūya̍m | ā | ga̱hi̱ |
ā | tu | a̱dya | sa̱ba̱ḥ-dughā̍m | hu̱ve | gā̱ya̱tra-ve̍pasam |
indra̍m | dhe̱num | su̱-dughā̍m | anyā̍m | iṣa̍m | u̱ru-dhā̍rām | a̱ra̱m-kṛta̍m |
yat | tu̱dat | sūra̍ḥ | eta̍śam | va̱ṅkū iti̍ | vāta̍sya | pa̱rṇinā̍ |
vaha̍t | kutsa̍m | ā̱rju̱ne̱yam | śa̱ta-kra̍tuḥ | tsara̍t | ga̱ndha̱rvam | astṛ̍tam |
yaḥ | ṛ̱te | ci̱t | a̱bhi̱-śriṣa̍ḥ | pu̱rā | ja̱tru-bhya̍ḥ | ā̱-tṛda̍ḥ |
sam-dhā̍tā | sa̱m-dhim | ma̱gha-vā̍ | pu̱ru̱-vasu̍ḥ | iṣka̍rtā | vi-hru̍tam | puna̱riti̍ |
mā | bhū̱ma̱ | niṣṭyā̍ḥ-iva | indra̍ | tvat | ara̍ṇāḥ-iva |
vanā̍ni | na | pra̱-ja̱hi̱tāni̍ | a̱dri̱-va̱ḥ | du̱roṣā̍saḥ | a̱ma̱nma̱hi̱ |
ama̍nmahi | it | a̱nā̱śava̍ḥ | a̱nu̱grāsa̍ḥ | ca̱ | vṛ̱tra̱-ha̱n |
sa̱kṛt | su | te̱ | ma̱ha̱tā | śū̱ra̱ | rādha̍sā | anu̍ | stoma̍m | mu̱dī̱ma̱hi̱ |
yadi̍ | stoma̍m | mama̍ | śrava̍t | a̱smāka̍m | indra̍m | inda̍vaḥ |
ti̱raḥ | pa̱vitra̍m | sa̱sṛ̱-vāṁsa̍ḥ | ā̱śava̍ḥ | manda̍ntu | tu̱grya̱-vṛdha̍ḥ |
ā | tu | a̱dya | sa̱dha-stu̍tim | va̱vātu̍ḥ | sakhyu̍ḥ | ā | ga̱hi̱ |
upa̍-stutiḥ | ma̱ghonā̍m | pra | tvā̱ | a̱va̱tu̱ | adha̍ | te̱ | va̱śmi̱ | su̱-stu̱tim |
sota̍ | hi | soma̍m | adri̍-bhiḥ | ā | ī̱m | e̱na̱m | a̱p-su | dhā̱va̱ta̱ |
ga̱vyā | vastrā̍-iva | vā̱saya̍ntaḥ | it | nara̍ḥ | niḥ | dhu̱kṣa̱n | va̱kṣaṇā̍bhyaḥ |
adha̍ | jmaḥ | adha̍ | vā̱ | di̱vaḥ | bṛ̱ha̱taḥ | ro̱ca̱nāt | adhi̍ |
a̱yā | va̱rdha̱sva̱ | ta̱nvā̍ | gi̱rā | mama̍ | ā | jā̱tā | su̱kra̱to̱ iti̍ su-krato | pṛ̱ṇa̱ |
indrā̍ya | su | ma̱din-ta̍mam | soma̍m | so̱ta̱ | vare̍ṇyam |
śa̱kraḥ | e̱na̱m | pī̱pa̱ya̱t | viśva̍yā | dhi̱yā | hi̱nvā̱nam | na | vā̱ja̱-yum |
mā | tvā̱ | soma̍sya | galda̍yā | sadā̍ | yāca̍n | a̱ham | gi̱rā |
bhūrṇi̍m | mṛ̱gam | na | sava̍neṣu | cu̱kru̱dha̱m | kaḥ | īśā̍nam | na | yā̱ci̱ṣa̱t |
made̍na | i̱ṣi̱tam | mada̍m | u̱gram | u̱greṇa̍ | śava̍sā |
viśve̍ṣām | ta̱ru̱tāra̍m | ma̱da̱-cyuta̍m | made̍ | hi | sma̱ | dadā̍ti | na̱ḥ |
śevā̍re | vāryā̍ | pu̱ru | de̱vaḥ | martā̍ya | dā̱śuṣe̍ |
saḥ | su̱nva̱te | ca̱ | stu̱va̱te | ca̱ | rā̱sa̱te̱ | vi̱śva-gū̍rtaḥ | a̱ri̱-stu̱taḥ |
ā | i̱ndra̱ | yā̱hi̱ | matsva̍ | ci̱treṇa̍ | de̱va̱ | rādha̍sā |
sara̍ḥ | na | prā̱si̱ | u̱dara̍m | sapī̍ti-bhiḥ | ā | some̍bhiḥ | u̱ru | sphi̱ram |
ā | tvā̱ | sa̱hasra̍m | ā | śa̱tam | yu̱ktāḥ | rathe̍ | hi̱ra̱ṇyaye̍ |
bra̱hma̱-yuja̍ḥ | hara̍yaḥ | i̱ndra̱ | ke̱śina̍ḥ | vaha̍ntu | soma̍-pītaye |
ā | tvā̱ | rathe̍ | hi̱ra̱ṇyaye̍ | harī̱ iti̍ | ma̱yūra̍-śepyā |
śi̱ti̱-pṛ̱ṣṭhā | va̱ha̱tā̱m | madhva̍ḥ | andha̍saḥ | vi̱vakṣa̍ṇasya | pī̱taye̍ |
piba̍ | tu | a̱sya | gi̱rva̱ṇa̱ḥ | su̱tasya̍ | pū̱rva̱pāḥ-i̍va |
pari̍-kṛtasya | ra̱sina̍ḥ | i̱yam | ā̱-su̱tiḥ | cāru̍ḥ | madā̍ya | pa̱tya̱te̱ |
yaḥ | eka̍ḥ | asti̍ | da̱ṁsanā̍ | ma̱hān | u̱graḥ | a̱bhi | vra̱taiḥ |
gama̍t | saḥ | śi̱prī | na | saḥ | yo̱ṣa̱t | ā | ga̱ma̱t | hava̍m | na | pari̍ | va̱rja̱ti̱ |
tvam | pura̍m | ca̱ri̱ṣṇva̍m | va̱dhaiḥ | śuṣṇa̍sya | sam | pi̱ṇa̱k |
tvam | bhāḥ | anu̍ | ca̱ra̱ḥ | adha̍ | dvi̱tā | yat | i̱ndra̱ | havya̍ḥ | bhuva̍ḥ |
mama̍ | tvā̱ | sūre̍ | ut-i̍te | mama̍ | ma̱dhyaṁdi̍ne | di̱vaḥ |
mama̍ | pra̱-pi̱tve | a̱pi̱-śa̱rva̱re | va̱so̱ iti̍ | ā | stomā̍saḥ | a̱vṛ̱tsa̱ta̱ |
stu̱hi | stu̱hi | it | e̱te | gha̱ | te̱ | maṁhi̍ṣṭhāsaḥ | ma̱ghonā̍m |
ni̱ndi̱ta-a̍śvaḥ | pra̱-pa̱thī | pa̱ra̱ma̱-jyāḥ | ma̱ghasya̍ | me̱dhya̱-a̱ti̱the̱ |
ā | yat | aśvā̍n | vana̍n-vataḥ | śra̱ddhayā̍ | a̱ham | rathe̍ | ru̱ham |
u̱ta | vā̱masya̍ | vasu̍naḥ | ci̱ke̱ta̱ti̱ | yaḥ | asti̍ | yādva̍ḥ | pa̱śuḥ |
yaḥ | ṛ̱jrā | mahya̍m | ma̱ma̱he | sa̱ha | tva̱cā | hi̱ra̱ṇyayā̍ |
e̱ṣaḥ | viśvā̍ni | a̱bhi | a̱stu̱ | saubha̍gā | ā̱-sa̱ṅgasya̍ | sva̱nat-ra̍thaḥ |
adha̍ | plāyo̍giḥ | ati̍ | dā̱sa̱t | a̱nyān | ā̱-sa̱ṅgaḥ | a̱gne̱ | da̱śa-bhi̍ḥ | sa̱hasrai̍ḥ |
adha̍ | u̱kṣaṇa̍ḥ | daśa̍ | mahya̍m | ruśa̍ntaḥ | na̱ḻāḥ-i̍va | sara̍saḥ | niḥ | a̱ti̱ṣṭha̱n |
anu̍ | a̱sya̱ | sthū̱ram | da̱dṛ̱śe̱ | pu̱rastā̍t | a̱na̱sthaḥ | ū̱ruḥ | a̱va̱-ramba̍māṇaḥ |
śaśva̍tī | nārī̍ | a̱bhi̱-cakṣya̍ | ā̱ha̱ | su-bha̍dram | a̱rya̱ | bhoja̍nam | bi̱bha̱rṣi̱ |
i̱dam | va̱so̱ iti̍ | su̱tam | andha̍ḥ | piba̍ | su-pū̍rṇam | u̱dara̍m |
anā̍bhayin | ra̱ri̱ma | te̱ |
nṛ-bhi̍ḥ | dhū̱taḥ | su̱taḥ | aśnai̍ḥ | avya̍ḥ | vārai̍ḥ | pari̍-pūtaḥ |
aśva̍ḥ | na | ni̱ktaḥ | na̱dīṣu̍ |
tam | te̱ | yava̍m | yathā̍ | gobhi̍ḥ | svā̱dum | a̱ka̱rma̱ | śrī̱ṇanta̍ḥ |
indra̍ | tvā̱ | a̱smin | sa̱dha̱-māde̍ |
indra̍ | it | so̱ma̱-pāḥ | eka̍ḥ | indra̍ḥ | su̱ta̱-pāḥ | vi̱śva-ā̍yuḥ |
a̱ntaḥ | de̱vān | martyā̍n | ca̱ |
na | yam | śu̱kraḥ | na | duḥ-ā̍śīḥ | na | tṛ̱prāḥ | u̱ru̱-vyaca̍sam |
a̱pa̱-spṛ̱ṇva̱te | su̱-hārda̍m |
gobhi̍ḥ | yat | ī̱m | a̱nye | a̱smat | mṛ̱gam | na | vrāḥ | mṛ̱gaya̍nte |
a̱bhi̱-tsara̍nti | dhe̱nu-bhi̍ḥ |
traya̍ḥ | indra̍sya | somā̍ḥ | su̱tāsa̍ḥ | sa̱ntu̱ | de̱vasya̍ |
sve | kṣaye̍ | su̱ta̱-pāvna̍ḥ |
traya̍ḥ | kośā̍saḥ | śco̱ta̱nti̱ | ti̱sraḥ | ca̱mva̍ḥ | su-pū̍rṇāḥ |
sa̱mā̱ne | adhi̍ | bhārma̍n |
śuci̍ḥ | a̱si̱ | pu̱ru̱ni̱ḥ-sthāḥ | kṣī̱raiḥ | ma̱dhya̱taḥ | ā-śī̍rtaḥ |
da̱dhnā | mandi̍ṣṭhaḥ | śūra̍sya |
i̱me | te̱ | i̱ndra̱ | somā̍ḥ | tī̱vrāḥ | a̱sme iti̍ | su̱tāsa̍ḥ |
śu̱krāḥ | ā̱-śira̍m | yā̱ca̱nte̱ |
tān | ā̱-śira̍m | pu̱ro̱ḻāśa̍m | indra̍ | i̱mam | soma̍m | śrī̱ṇī̱hi̱ |
re̱vanta̍m | hi | tvā̱ | śṛ̱ṇomi̍ |
hṛ̱t-su | pī̱tāsa̍ḥ | yu̱dhya̱nte̱ | du̱ḥ-madā̍saḥ | na | surā̍yām |
ūdha̍ḥ | na | na̱gnāḥ | ja̱ra̱nte̱ |
re̱vān | it | re̱vata̍ḥ | sto̱tā | syāt | tvā-va̍taḥ | ma̱ghona̍ḥ |
pra | it | ū̱m̐ iti̍ | ha̱ri̱-va̱ḥ | śru̱tasya̍ |
u̱ktham | ca̱na | śa̱syamā̍nam | ago̍ḥ | a̱riḥ | ā | ci̱ke̱ta̱ |
na | gā̱ya̱tram | gī̱yamā̍nam |
mā | na̱ḥ | i̱ndra̱ | pī̱ya̱tnave̍ | mā | śardha̍te | parā̍ | dā̱ḥ |
śikṣa̍ | śa̱cī̱-va̱ḥ | śacī̍bhiḥ |
va̱yam | ū̱m̐ iti̍ | tvā̱ | ta̱dit-a̍rthāḥ | indra̍ | tvā̱-yanta̍ḥ | sakhā̍yaḥ |
kaṇvā̍ḥ | u̱kthebhi̍ḥ | ja̱ra̱nte̱ |
na | gha̱ | ī̱m | a̱nyat | ā | pa̱pa̱na̱ | vajri̍n | a̱pasa̍ḥ | navi̍ṣṭau |
tava̍ | it | ū̱m̐ iti̍ | stoma̍m | ci̱ke̱ta̱ |
i̱cchanti̍ | de̱vāḥ | su̱nvanta̍m | na | svapnā̍ya | spṛ̱ha̱ya̱nti̱ |
yanti̍ | pra̱-māda̍m | ata̍ndrāḥ |
o iti̍ | su | pra | yā̱hi̱ | vāje̍bhiḥ | mā | hṛ̱ṇī̱thā̱ḥ | a̱bhi | a̱smān |
ma̱hān-i̍va | yuva̍-jāniḥ |
mo iti̍ | su | a̱dya | du̱ḥ-hanā̍vān | sā̱yam | ka̱ra̱t | ā̱re | a̱smat |
a̱śrī̱raḥ-i̍va | jāmā̍tā |
vi̱dma | hi | a̱sya̱ | vī̱rasya̍ | bhū̱ri̱-dāvā̍rīm | su̱-ma̱tim |
tri̱ṣu | jā̱tasya̍ | manā̍ṁsi |
ā | tu | si̱ñca̱ | kaṇva̍-mantam | na | gha̱ | vi̱dma̱ | śa̱va̱sā̱nāt |
ya̱śaḥ-ta̍ram | śa̱tam-ū̍teḥ |
jyeṣṭhe̍na | so̱ta̱ḥ | indrā̍ya | soma̍m | vī̱rāya̍ | śa̱krāya̍ |
bhara̍ | piba̍t | naryā̍ya |
yaḥ | vedi̍ṣṭhaḥ | a̱vya̱thiṣu̍ | aśva̍-vantam | ja̱ri̱tṛ-bhya̍ḥ |
vāja̍m | sto̱tṛ-bhya̍ḥ | go-ma̍ntam |
panya̍m-panyam | it | so̱tā̱ra̱ḥ | ā | dhā̱va̱ta̱ | madyā̍ya |
soma̍m | vī̱rāya̍ | śūrā̍ya |
pātā̍ | vṛ̱tra̱-hā | su̱tam | ā | gha̱ | ga̱ma̱t | na | ā̱re | a̱smat |
ni | ya̱ma̱te̱ | śa̱tam-ū̍tiḥ |
ā | i̱ha | harī̱ iti̍ | bra̱hma̱-yujā̍ | śa̱gmā | va̱kṣa̱ta̱ḥ | sakhā̍yam |
gī̱ḥ-bhiḥ | śru̱tam | girva̍ṇasam |
svā̱dava̍ḥ | somā̍ḥ | ā | yā̱hi̱ | śrī̱tāḥ | somā̍ḥ | ā | yā̱hi̱ |
śipri̍n | ṛṣi̍-vaḥ | śacī̍-vaḥ | na | a̱yam | accha̍ | sa̱dha̱-māda̍m |
stuta̍ḥ | ca̱ | yāḥ | tvā̱ | vardha̍nti | ma̱he | rādha̍se | nṛ̱mṇāya̍ |
indra̍ | kā̱riṇa̍m | vṛ̱dhanta̍ḥ |
gira̍ḥ | ca̱ | yāḥ | te̱ | gi̱rvā̱ha̱ḥ | u̱kthā | ca̱ | tubhya̍m | tāni̍ |
sa̱trā | da̱dhi̱re | śavā̍ṁsi |
e̱va | it | e̱ṣaḥ | tu̱vi̱-kū̱rmiḥ | vājā̍n | eka̍ḥ | vajra̍-hastaḥ |
sa̱nāt | amṛ̍ktaḥ | da̱ya̱te̱ |
hanta̍ | vṛ̱tram | dakṣi̍ṇena | indra̍ḥ | pu̱ru | pu̱ru̱-hū̱taḥ |
ma̱hān | ma̱hībhi̍ḥ | śacī̍bhiḥ |
yasmi̍n | viśvā̍ḥ | ca̱rṣa̱ṇaya̍ḥ | u̱ta | cyau̱tnā | jrayā̍ṁsi | ca̱ |
anu̍ | gha̱ | it | ma̱ndī | ma̱ghona̍ḥ |
e̱ṣaḥ | e̱tāni̍ | ca̱kā̱ra̱ | indra̍ḥ | viśvā̍ | yaḥ | ati̍ | śṛ̱ṇve |
vā̱ja̱-dāvā̍ | ma̱ghonā̍m |
pra-bha̍rtā | ratha̍m | ga̱vyanta̍m | a̱pā̱kāt | ci̱t | yam | ava̍ti |
i̱naḥ | vasu̍ | saḥ | hi | voḻhā̍ |
sani̍tā | vipra̍ḥ | arva̍t-bhiḥ | hantā̍ | vṛ̱tram | nṛ-bhi̍ḥ | śūra̍ḥ |
sa̱tyaḥ | a̱vi̱tā | vi̱dhanta̍m |
yaja̍dhva | e̱na̱m | pri̱ya̱-me̱dhā̱ḥ | indra̍m | sa̱trācā̍ | mana̍sā |
yaḥ | bhūt | somai̍ḥ | sa̱tya-ma̍dvā |
gā̱tha-śra̍vasam | sat-pa̍tim | śrava̍ḥ-kāmam | pu̱ru̱-tmāna̍m |
kaṇvā̍saḥ | gā̱ta | vā̱jina̍m |
yaḥ | ṛ̱te | ci̱t | gāḥ | pa̱debhya̍ḥ | dāt | sakhā̍ | nṛ-bhya̍ḥ | śacī̍-vān |
ye | a̱smi̱n | kāma̍m | aśri̍yan |
i̱tthā | dhī-va̍ntam | a̱dri̱-va̱ḥ | kā̱ṇvam | medhya̍-atithim |
me̱ṣaḥ | bhū̱taḥ | a̱bhi | yan | aya̍ḥ |
śikṣa̍ | vi̱bhi̱ndo̱ iti̍ vi-bhindo | a̱smai̱ | ca̱tvāri̍ | a̱yutā̍ | dada̍t |
a̱ṣṭa | pa̱raḥ | sa̱hasrā̍ |
u̱ta | su | tye iti̍ | pa̱ya̱ḥ-vṛdhā̍ | mā̱kī iti̍ | raṇa̍sya | na̱ptyā̍ |
ja̱ni̱-tva̱nāya̍ | ma̱ma̱he̱ |
piba̍ | su̱tasya̍ | ra̱sina̍ḥ | matsva̍ | na̱ḥ | i̱ndra̱ | go-ma̍taḥ |
ā̱piḥ | na̱ḥ | bo̱dhi̱ | sa̱dha̱-mādya̍ḥ | vṛ̱dhe | a̱smān | a̱va̱ntu̱ | te̱ | dhiya̍ḥ |
bhū̱yāma̍ | te̱ | su̱-ma̱tau | vā̱jina̍ḥ | va̱yam | mā | na̱ḥ | sta̱ḥ | a̱bhi-mā̍taye |
a̱smān | ci̱trābhi̍ḥ | a̱va̱tā̱t | a̱bhiṣṭi̍-bhiḥ | ā | na̱ḥ | su̱mneṣu̍ | ya̱ma̱ya̱ |
i̱māḥ | ū̱m̐ iti̍ | tvā̱ | pu̱ru̱va̱so̱ iti̍ puru-vaso | gira̍ḥ | va̱rdha̱ntu̱ | yāḥ | mama̍ |
pā̱va̱ka-va̍rṇāḥ | śuca̍yaḥ | vi̱pa̱ḥ-cita̍ḥ | a̱bhi | stomai̍ḥ | a̱nū̱ṣa̱ta̱ |
a̱yam | sa̱hasra̍m | ṛṣi̍-bhiḥ | saha̍ḥ-kṛtaḥ | sa̱mu̱draḥ-i̍va | pa̱pra̱the̱ |
sa̱tyaḥ | saḥ | a̱sya̱ | ma̱hi̱mā | gṛ̱ṇe̱ | śava̍ḥ | ya̱jñeṣu̍ | vi̱pra̱-rājye̍ |
indra̍m | it | de̱va-tā̍taye | indra̍m | pra̱-ya̱ti | a̱dhva̱re |
indra̍m | sa̱m-ī̱ke | va̱nina̍ḥ | ha̱vā̱ma̱he̱ | indra̍m | dhana̍sya | sā̱taye̍ |
indra̍ḥ | ma̱hnā | roda̍sī̱ iti̍ | pa̱pra̱tha̱t | śava̍ḥ | indra̍ḥ | sūrya̍m | a̱ro̱ca̱ya̱t |
indre̍ | ha̱ | viśvā̍ | bhuva̍nāni | ye̱mi̱re̱ | indre̍ | su̱vā̱nāsa̍ḥ | inda̍vaḥ |
a̱bhi | tvā̱ | pū̱rva-pī̍taye | indra̍ | stome̍bhiḥ | ā̱yava̍ḥ |
sa̱m-ī̱cī̱nāsa̍ḥ | ṛ̱bhava̍ḥ | sam | a̱sva̱ra̱n | ru̱drāḥ | gṛ̱ṇa̱nta̱ | pūrvya̍m |
a̱sya | it | indra̍ḥ | va̱vṛ̱dhe̱ | vṛṣṇya̍m | śava̍ḥ | made̍ | su̱tasya̍ | viṣṇa̍vi |
a̱dya | tam | a̱sya̱ | ma̱hi̱māna̍m | ā̱yava̍ḥ | anu̍ | stu̱va̱nti̱ | pū̱rva-thā̍ |
tat | tvā̱ | yā̱mi̱ | su̱-vīrya̍m | tat | brahma̍ | pū̱rva-ci̍ttaye |
yena̍ | yati̍-bhyaḥ | bhṛga̍ve | dhane̍ | hi̱te | yena̍ | praska̍ṇvam | āvi̍tha |
yena̍ | sa̱mu̱dram | asṛ̍jaḥ | ma̱hīḥ | a̱paḥ | tat | i̱ndra̱ | vṛṣṇi̍ | te̱ | śava̍ḥ |
sa̱dyaḥ | saḥ | a̱sya̱ | ma̱hi̱mā | na | sa̱m-naśe̍ | yam | kṣo̱ṇīḥ | a̱nu̱-ca̱kra̱de |
śa̱gdhi | na̱ḥ | i̱ndra̱ | yat | tvā̱ | ra̱yim | yāmi̍ | su̱-vīrya̍m |
śa̱gdhi | vājā̍ya | pra̱tha̱mam | sisā̍sate | śa̱gdhi | stomā̍ya | pū̱rvya̱ |
śa̱gdhi | na̱ḥ | a̱sya | yat | ha̱ | pau̱ram | āvi̍tha | dhiya̍ḥ | i̱ndra̱ | sisā̍sataḥ |
śa̱gdhi | yathā̍ | ruśa̍mam | śyāva̍kam | kṛpa̍m | indra̍ | pra | āva̍ḥ | sva̍ḥ-naram |
kat | navya̍ḥ | a̱ta̱sīnā̍m | tu̱raḥ | gṛ̱ṇī̱ta̱ | martya̍ḥ |
na̱hi | nu | a̱sya̱ | ma̱hi̱māna̍m | i̱ndri̱yam | sva̍ḥ | gṛ̱ṇanta̍ḥ | ā̱na̱śuḥ |
kat | ū̱m̐ iti̍ | stu̱vanta̍ḥ | ṛ̱ta̱-ya̱nta̱ | de̱vatā̍ | ṛṣi̍ḥ | kaḥ | vipra̍ḥ | o̱ha̱te̱ |
ka̱dā | hava̍m | ma̱gha̱-va̱n | i̱ndra̱ | su̱nva̱taḥ | kat | ū̱m̐ iti̍ | stu̱va̱taḥ | ā | ga̱ma̱ḥ |
ut | ū̱m̐ iti̍ | tye | madhu̍mat-tamāḥ | gira̍ḥ | stomā̍saḥ | ī̱ra̱te̱ |
sa̱trā̱-jita̍ḥ | dha̱na̱-sāḥ | akṣi̍ta-ūtayaḥ | vā̱ja̱-yanta̍ḥ | rathā̍ḥ-iva |
kaṇvā̍ḥ-iva | bhṛga̍vaḥ | sūryā̍ḥ-iva | viśva̍m | it | dhī̱tam | ā̱na̱śu̱ḥ |
indra̍m | stome̍bhiḥ | ma̱haya̍ntaḥ | ā̱yava̍ḥ | pri̱ya-me̍dhāsaḥ | a̱sva̱ra̱n |
yu̱kṣva | hi | vṛ̱tra̱ha̱n-ta̱ma̱ | harī̱ iti̍ | i̱ndra̱ | pa̱rā̱-vata̍ḥ |
a̱rvā̱cī̱naḥ | ma̱gha̱-va̱n | soma̍-pītaye | u̱graḥ | ṛ̱ṣvebhi̍ḥ | ā | ga̱hi̱ |
i̱me | hi | te̱ | kā̱rava̍ḥ | vā̱va̱śuḥ | dhi̱yā | viprā̍saḥ | me̱dha-sā̍taye |
saḥ | tvam | na̱ḥ | ma̱gha̱-va̱n | i̱ndra̱ | gi̱rva̱ṇa̱ḥ | ve̱naḥ | na | śṛ̱ṇu̱dhi̱ | hava̍m |
niḥ | i̱ndra̱ | bṛ̱ha̱tībhya̍ḥ | vṛ̱tram | dhanu̍-bhyaḥ | a̱sphu̱ra̱ḥ |
niḥ | arbu̍dasya | mṛga̍yasya | mā̱yina̍ḥ | niḥ | parva̍tasya | gāḥ | ā̱ja̱ḥ |
niḥ | a̱gnaya̍ḥ | ru̱ru̱cu̱ḥ | niḥ | ū̱m̐ iti̍ | sūrya̍ḥ | niḥ | soma̍ḥ | i̱ndri̱yaḥ | rasa̍ḥ |
niḥ | a̱ntari̍kṣāt | a̱dha̱ma̱ḥ | ma̱hām | ahi̍m | kṛ̱ṣe | tat | i̱ndra̱ | pauṁsya̍m |
yam | me̱ | duḥ | indra̍ḥ | ma̱ruta̍ḥ | pāka̍-sthāmā | kaura̍yāṇaḥ |
viśve̍ṣām | tmanā̍ | śobhi̍ṣṭham | upa̍-iva | di̱vi | dhāva̍mānam |
rohi̍tam | me̱ | pāka̍-sthāmā | su̱-dhura̍m | ka̱kṣya̱-prām |
adā̍t | rā̱yaḥ | vi̱-bodha̍nam |
yasmai̍ | a̱nye | daśa̍ | prati̍ | dhura̍m | vaha̍nti | vahna̍yaḥ |
asta̍m | vaya̍ḥ | na | tugrya̍m |
ā̱tmā | pi̱tuḥ | ta̱nūḥ | vāsa̍ḥ | o̱ja̱ḥ-dāḥ | a̱bhi̱-añja̍nam |
tu̱rīya̍m | it | rohi̍tasya | pāka̍-sthāmānam | bho̱jam | dā̱tāra̍m | a̱bra̱va̱m |
yat | i̱ndra̱ | prāk | apā̍k | uda̍k | nya̍k | vā̱ | hū̱yase̍ | nṛ-bhi̍ḥ |
sima̍ | pu̱ru | nṛ-sū̍taḥ | a̱si̱ | āna̍ve | asi̍ | pra̱-śa̱rdha̱ | tu̱rvaśe̍ |
yat | vā̱ | rume̍ | ruśa̍me | śyāva̍ke | kṛpe̍ | indra̍ | mā̱daya̍se | sacā̍ |
kaṇvā̍saḥ | tvā̱ | brahma̍-bhiḥ | stoma̍-vāhasaḥ | indra̍ | ā | ya̱ccha̱nti̱ | ā | ga̱hi̱ |
yathā̍ | gau̱raḥ | a̱pā | kṛ̱tam | tṛṣya̍n | eti̍ | ava̍ | iri̍ṇam |
ā̱-pi̱tve | na̱ḥ | pra̱-pi̱tve | tūya̍m | ā | ga̱hi̱ | kaṇve̍ṣu | su | sacā̍ | piba̍ |
manda̍ntu | tvā̱ | ma̱gha̱-va̱n | i̱ndra̱ | inda̍vaḥ | rā̱dha̱ḥ-deyā̍ya | su̱nva̱te |
ā̱-muṣya̍ | soma̍m | a̱pi̱ba̱ḥ | ca̱mū iti̍ | su̱tam | jyeṣṭha̍m | tat | da̱dhi̱ṣe̱ | saha̍ḥ |
pra | ca̱kre̱ | saha̍sā | saha̍ḥ | ba̱bhañja̍ | ma̱nyum | oja̍sā |
viśve̍ | te̱ | i̱ndra̱ | pṛ̱ta̱nā̱-yava̍ḥ | ya̱ho̱ iti̍ | ni | vṛ̱kṣāḥ-i̍va | ye̱mi̱re̱ |
sa̱hasre̍ṇa-iva | sa̱ca̱te̱ | ya̱vi̱-yudhā̍ | yaḥ | te̱ | āna̍ṭ | upa̍-stutim |
pu̱tram | prā̱va̱rgam | kṛ̱ṇu̱te̱ | su̱-vīrye̍ | dā̱śnoti̍ | nama̍ukti-bhiḥ |
mā | bhe̱ma̱ | mā | śra̱mi̱ṣma̱ | u̱grasya̍ | sa̱khye | tava̍ |
ma̱hat | te̱ | vṛṣṇa̍ḥ | a̱bhi̱-cakṣya̍m | kṛ̱tam | paśye̍ma | tu̱rvaśa̍m | yadu̍m |
sa̱vyām | anu̍ | sphi̱gya̍m | va̱va̱se̱ | vṛṣā̍ | na | dā̱naḥ | a̱sya̱ | ro̱ṣa̱ti̱ |
madhvā̍ | sam-pṛ̍ktāḥ | sā̱ra̱gheṇa̍ | dhe̱nava̍ḥ | tūya̍m | ā | i̱hi̱ | drava̍ | piba̍ |
a̱śvī | ra̱thī | su̱-rū̱paḥ | it | go-mā̍n | it | i̱ndra̱ | te̱ | sakhā̍ |
śvā̱tra̱-bhājā̍ | vaya̍sā | sa̱ca̱te̱ | sadā̍ | ca̱ndraḥ | yā̱ti̱ | sa̱bhām | upa̍ |
ṛśya̍ḥ | na | tṛṣya̍n | a̱va̱-pāna̍m | ā | ga̱hi̱ | piba̍ | soma̍m | vaśā̍n | anu̍ |
ni̱-megha̍mānaḥ | ma̱gha̱-va̱n | di̱ve-di̍ve | oji̍ṣṭham | da̱dhi̱ṣe̱ | saha̍ḥ |
adhva̍ryo̱ iti̍ | dra̱vaya̍ | tvam | soma̍m | indra̍ḥ | pi̱pā̱sa̱ti̱ |
upa̍ | nū̱nam | yu̱yu̱je̱ | vṛṣa̍ṇā | harī̱ iti̍ | ā | ca̱ | ja̱gā̱ma̱ | vṛ̱tra̱-hā |
sva̱yam | ci̱t | saḥ | ma̱nya̱te̱ | dāśu̍riḥ | jana̍ḥ | yatra̍ | soma̍sya | tṛ̱mpasi̍ |
i̱dam | te̱ | anna̍m | yujya̍m | sam-u̍kṣitam | tasya̍ | ā | i̱hi̱ | pra | dra̱va̱ | piba̍ |
ra̱the̱-sthāya̍ | a̱dhva̱rya̱va̱ḥ | soma̍m | indrā̍ya | so̱ta̱na̱ |
adhi̍ | bra̱dhnasya̍ | adra̍yaḥ | vi | ca̱kṣa̱te̱ | su̱nvanta̍ḥ | dā̱śu-a̍dhvaram |
upa̍ | bra̱dhnam | va̱vātā̍ | vṛṣa̍ṇā | harī̱ iti̍ | indra̍m | a̱pa-su̍ | va̱kṣa̱ta̱ḥ |
a̱rvāñca̍m | tvā̱ | sapta̍yaḥ | a̱dhva̱ra̱-śriya̍ḥ | vaha̍ntu | sava̍nā | it | upa̍ |
pra | pū̱ṣaṇa̍m | vṛ̱ṇī̱ma̱he̱ | yujyā̍ya | pu̱ru̱-vasu̍m |
saḥ | śa̱kra̱ | śi̱kṣa̱ | pu̱ru̱-hū̱ta̱ | na̱ḥ | dhi̱yā | tuje̍ | rā̱ye | vi̱-mo̱ca̱na̱ |
sam | na̱ḥ | śi̱śī̱hi̱ | bhu̱rijo̍ḥ-iva | kṣu̱ram | rāsva̍ | rā̱yaḥ | vi̱-mo̱ca̱na̱ |
tve iti̍ | tat | na̱ḥ | su̱-veda̍m | u̱sriya̍m | vasu̍ | yam | tvam | hi̱noṣi̍ | martya̍m |
vemi̍ | tvā̱ | pū̱ṣa̱n | ṛ̱ñjase̍ | vemi̍ | stota̍ve | ā̱ghṛ̱ṇe̱ |
na | tasya̍ | ve̱mi̱ | ara̍ṇam | hi | tat | va̱so̱ iti̍ | stu̱ṣe | pa̱jrāya̍ | sāmne̍ |
parā̍ | gāva̍ḥ | yava̍sam | kat | ci̱t | ā̱ghṛ̱ṇe̱ | nitya̍m | rekṇa̍ḥ | a̱ma̱rtya̱ |
a̱smāka̍m | pū̱ṣa̱n | a̱vi̱tā | śi̱vaḥ | bha̱va̱ | maṁhi̍ṣṭhaḥ | vāja̍-sātaye |
sthū̱ram | rādha̍ḥ | śa̱ta-a̍śvam | ku̱ru̱ṅgasya̍ | divi̍ṣṭiṣu |
rājña̍ḥ | tve̱ṣasya̍ | su̱-bhaga̍sya | rā̱tiṣu̍ | tu̱rvaśe̍ṣu | a̱ma̱nma̱hi̱ |
dhī̱bhiḥ | sā̱tāni̍ | kā̱ṇvasya̍ | vā̱jina̍ḥ | pri̱ya-me̍dhaiḥ | a̱bhidyu̍-bhiḥ |
ṣa̱ṣṭim | sa̱hasrā̍ | anu̍ | niḥ-ma̍jām | a̱je̱ | niḥ | yū̱thāni̍ | gavā̍m | ṛṣi̍ḥ |
vṛ̱kṣāḥ | ci̱t | me̱ | a̱bhi̱-pi̱tve | a̱ra̱ra̱ṇu̱ḥ |
gām | bha̱ja̱nta̱ | me̱hanā̍ | aśva̍m | bha̱ja̱nta̱ | me̱hanā̍ |
dū̱rāt | i̱ha-i̍va | yat | sa̱tī | a̱ru̱ṇa-psu̍ḥ | aśi̍śvitat |
vi | bhā̱num | vi̱śvadhā̍ | a̱ta̱na̱t |
nṛ̱-vat | da̱srā̱ | ma̱na̱ḥ-yujā̍ | rathe̍na | pṛ̱thu̱-pāja̍sā |
sace̍the̱ iti̍ | a̱śvi̱nā̱ | u̱ṣasa̍m |
yu̱vābhyā̍m | vā̱ji̱nī̱va̱sū̱ iti̍ vājinī-vasū | prati̍ | stomā̍ḥ | a̱dṛ̱kṣa̱ta̱ |
vāca̍m | dū̱taḥ | yathā̍ | o̱hi̱ṣe̱ |
pu̱ru̱-pri̱yā | na̱ḥ | ū̱taye̍ | pu̱ru̱-ma̱ndrā | pu̱ru̱vasū̱ iti̍ pu̱ru̱-vasū̍ |
stu̱ṣe | kaṇvā̍saḥ | a̱śvinā̍ |
maṁhi̍ṣṭhā | vā̱ja̱-sāta̍mā | i̱ṣaya̍ntā | śu̱bhaḥ | patī̱ iti̍ |
gantā̍rā | dā̱śuṣa̍ḥ | gṛ̱ham |
tā | su̱-de̱vāya̍ | dā̱śuṣe̍ | su̱-me̱dhām | avi̍-tāriṇīm |
ghṛ̱taiḥ | gavyū̍tim | u̱kṣa̱ta̱m |
ā | na̱ḥ | stoma̍m | upa̍ | dra̱vat | tūya̍m | śye̱nebhi̍ḥ | ā̱śu-bhi̍ḥ |
yā̱tam | aśve̍bhiḥ | a̱śvi̱nā̱ |
yebhi̍ḥ | ti̱sraḥ | pa̱rā̱-vata̍ḥ | di̱vaḥ | viśvā̍ni | ro̱ca̱nā |
trīn | a̱ktūn | pa̱ri̱-dīya̍thaḥ |
u̱ta | na̱ḥ | go-ma̍tīḥ | iṣa̍ḥ | u̱ta | sā̱tīḥ | a̱ha̱ḥ-vi̱dā̱ |
vi | pa̱thaḥ | sā̱taye̍ | si̱ta̱m |
ā | na̱ḥ | go-ma̍ntam | a̱śvi̱nā̱ | su̱-vīra̍m | su̱-ratha̍m | ra̱yim |
vo̱ḻham | aśva̍-vatīḥ | iṣa̍ḥ |
va̱vṛ̱dhā̱nā | śu̱bha̱ḥ | pa̱tī̱ iti̍ | dasrā̍ | hira̍ṇyavartanī̱ iti̱ hira̍ṇya-vartanī |
piba̍tam | so̱myam | madhu̍ |
a̱smabhya̍m | vā̱ji̱nī̱va̱sū̱ iti̍ vājinī-vasū | ma̱ghava̍t-bhyaḥ | ca̱ | sa̱-pratha̍ḥ |
cha̱rdiḥ | ya̱nta̱m | adā̍bhyam |
ni | su | brahma̍ | janā̍nām | yā | avi̍ṣṭam | tūya̍m | ā | ga̱ta̱m |
mo iti̍ | su | a̱nyān | upa̍ | a̱ra̱ta̱m |
a̱sya | pi̱ba̱ta̱m | a̱śvi̱nā̱ | yu̱vam | mada̍sya | cāru̍ṇaḥ |
madhva̍ḥ | rā̱tasya̍ | dhi̱ṣṇyā̱ |
a̱sme iti̍ | ā | va̱ha̱ta̱m | ra̱yim | śa̱ta-va̍ntam | sa̱ha̱sriṇa̍m |
pu̱ru̱-kṣum | vi̱śva-dhā̍yasam |
pu̱ru̱-trā | ci̱t | hi | vā̱m | na̱rā̱ | vi̱-hvaya̍nte | ma̱nī̱ṣiṇa̍ḥ |
vā̱ghat-bhi̍ḥ | a̱śvi̱nā̱ | ā | ga̱ta̱m |
janā̍saḥ | vṛ̱kta-ba̍rhiṣaḥ | ha̱viṣma̍ntaḥ | a̱ra̱m-kṛta̍ḥ |
yu̱vām | ha̱va̱nte̱ | a̱śvi̱nā̱ |
a̱smāka̍m | a̱dya | vā̱m | a̱yam | stoma̍ḥ | vāhi̍ṣṭhaḥ | anta̍maḥ |
yu̱vābhyā̍m | bhū̱tu̱ | a̱śvi̱nā̱ |
yaḥ | ha̱ | vā̱m | madhu̍naḥ | dṛti̍ḥ | ā-hi̍taḥ | ra̱tha̱-carṣa̍ṇe |
tata̍ḥ | pi̱ba̱ta̱m | a̱śvi̱nā̱ |
tena̍ | na̱ḥ | vā̱ji̱nī̱va̱sū̱ iti̍ vājinī-vasū | paśve̍ | to̱kāya̍ | śam | gave̍ |
vaha̍tam | pīva̍rīḥ | iṣa̍ḥ |
u̱ta | na̱ḥ | di̱vyāḥ | iṣa̍ḥ | u̱ta | sindhū̍n | a̱ha̱ḥ-vi̱dā̱ |
apa̍ | dvārā̍-iva | va̱rṣa̱tha̱ḥ |
ka̱dā | vā̱m | tau̱gryaḥ | vi̱dha̱t | sa̱mu̱dre | ja̱hi̱taḥ | na̱rā̱ |
yat | vā̱m | ratha̍ḥ | vi-bhi̍ḥ | patā̍t |
yu̱vam | kaṇvā̍ya | nā̱sa̱tyā̱ | api̍-riptāya | ha̱rmye |
śaśva̍t | ū̱tīḥ | da̱śa̱sya̱tha̱ḥ |
tābhi̍ḥ | ā | yā̱ta̱m | ū̱ti-bhi̍ḥ | navya̍sībhiḥ | su̱śa̱sti-bhi̍ḥ |
yat | vā̱m | vṛ̱ṣa̱ṇva̱sū̱ iti̍ vṛṣaṇ-vasū | hu̱ve |
yathā̍ | ci̱t | kaṇva̍m | āva̍tam | pri̱ya-me̍dham | u̱pa̱-stu̱tam |
atri̍m | śi̱ñjāra̍m | a̱śvi̱nā̱ |
yathā̍ | u̱ta | kṛtvye̍ | dhane̍ | a̱ṁśum | goṣu̍ | a̱gastya̍m |
yathā̍ | vāje̍ṣu | sobha̍rim |
e̱tāva̍t | vā̱m | vṛ̱ṣa̱ṇva̱sū̱ iti̍ vṛṣaṇ-vasū | ata̍ḥ | vā̱ | bhūya̍ḥ | a̱śvi̱nā̱ |
gṛ̱ṇanta̍ḥ | su̱mnam | ī̱ma̱he̱ |
ratha̍m | hira̍ṇya-vandhuram | hira̍ṇya-abhīśum | a̱śvi̱nā̱ |
ā | hi | sthātha̍ḥ | di̱vi̱-spṛśa̍m |
hi̱ra̱ṇyayī̍ | vā̱m | rabhi̍ḥ | ī̱ṣā | akṣa̍ḥ | hi̱ra̱ṇyaya̍ḥ |
u̱bhā | ca̱krā | hi̱ra̱ṇyayā̍ |
tena̍ | na̱ḥ | vā̱ji̱nī̱va̱sū̱ iti̍ vājinī-vasū | pa̱rā̱-vata̍ḥ | ci̱t | ā | ga̱ta̱m |
upa̍ | i̱mām | su̱-stu̱tim | mama̍ |
ā | va̱he̱the̱ iti̍ | pa̱rā̱kāt | pū̱rvīḥ | a̱śnantau̍ | a̱śvi̱nā̱ |
iṣa̍ḥ | dāsī̍ḥ | a̱ma̱rtyā̱ |
ā | na̱ḥ | dyu̱mnaiḥ | ā | śrava̍ḥ-bhiḥ | ā | rā̱yā | yā̱ta̱m | a̱śvi̱nā̱ |
puru̍-candrā | nāsa̍tyā |
ā | i̱ha | vā̱m | pru̱ṣi̱ta-psa̍vaḥ | vaya̍ḥ | va̱ha̱ntu̱ | pa̱rṇina̍ḥ |
accha̍ | su̱-a̱dhva̱ram | jana̍m |
ratha̍m | vā̱m | anu̍-gāyasam | yaḥ | i̱ṣā | varta̍te | sa̱ha |
na | ca̱kram | a̱bhi | bā̱dha̱te̱ |
hi̱ra̱ṇyaye̍na | rathe̍na | dra̱vatpā̍ṇi-bhiḥ | aśvai̍ḥ |
dhī-ja̍vanā | nāsa̍tyā |
yu̱vam | mṛ̱gam | jā̱gṛ̱-vāṁsa̍m | svada̍thaḥ | vā̱ | vṛ̱ṣa̱ṇva̱sū̱ iti̍ vṛṣaṇ-vasū |
tā | na̱ḥ | pṛ̱ṅkta̱m | i̱ṣā | ra̱yim |
tā | me̱ | a̱śvi̱nā̱ | sa̱nī̱nām | vi̱dyāta̍m | navā̍nām |
yathā̍ | ci̱t | cai̱dyaḥ | ka̱śuḥ | śa̱tam | uṣṭrā̍nām | dada̍t | sa̱hasrā̍ | daśa̍ | gonā̍m |
yaḥ | me̱ | hira̍ṇya-saṁdṛśaḥ | daśa̍ | rājña̱ḥ | ama̍ṁhata |
a̱dha̱ḥ-pa̱dāḥ | it | cai̱dyasya̍ | kṛ̱ṣṭaya̍ḥ | ca̱rma̱-mnāḥ | a̱bhita̍ḥ | janā̍ḥ |
māki̍ḥ | e̱nā | pa̱thā | gā̱t | yena̍ | i̱me | yanti̍ | ce̱daya̍ḥ |
a̱nyaḥ | na | it | sū̱riḥ | oha̍te | bhū̱ri̱dāva̍t-taraḥ | jana̍ḥ |
ma̱hān | indra̍ḥ | yaḥ | oja̍sā | pa̱rjanya̍ḥ | vṛ̱ṣṭi̱mān-i̍va |
stomai̍ḥ | va̱tsasya̍ | va̱vṛ̱dhe̱ |
pra̱-jām | ṛ̱tasya̍ | pipra̍taḥ | pra | yat | bhara̍nta | vahna̍yaḥ |
viprā̍ḥ | ṛ̱tasya̍ | vāha̍sā |
kaṇvā̍ḥ | indra̍m | yat | akra̍ta | stomai̍ḥ | ya̱jñasya̍ | sādha̍nam |
jā̱mi | bru̱va̱te̱ | āyu̍dham |
sam | a̱sya̱ | ma̱nyave̍ | viśa̍ḥ | viśvā̍ḥ | na̱ma̱nta̱ | kṛ̱ṣṭaya̍ḥ |
sa̱mu̱drāya̍-iva | sindha̍vaḥ |
oja̍ḥ | tat | a̱sya̱ | ti̱tvi̱ṣe̱ | u̱bhe iti̍ | yat | sa̱m-ava̍rtayat |
indra̍ḥ | carma̍-iva | roda̍sī̱ iti̍ |
vi | ci̱t | vṛ̱trasya̍ | dodha̍taḥ | vajre̍ṇa | śa̱ta-pa̍rvaṇā |
śira̍ḥ | bi̱bhe̱da̱ | vṛ̱ṣṇinā̍ |
i̱māḥ | a̱bhi | pra | no̱nu̱ma̱ḥ | vi̱pām | agre̍ṣu | dhī̱taya̍ḥ |
a̱gneḥ | śo̱ciḥ | na | di̱dyuta̍ḥ |
guhā̍ | sa̱tīḥ | upa̍ | tmanā̍ | pra | yat | śoca̍nta | dhī̱taya̍ḥ |
kaṇvā̍ḥ | ṛ̱tasya̍ | dhāra̍yā |
pra | tam | i̱ndra̱ | na̱śī̱ma̱hi̱ | ra̱yim | go-ma̍ntam | a̱śvina̍m |
pra | brahma̍ | pū̱rva-ci̍ttaye |
a̱ham | it | hi | pi̱tuḥ | pari̍ | me̱dhām | ṛ̱tasya̍ | ja̱grabha̍ |
a̱ham | sūrya̍ḥ-iva | a̱ja̱ni̱ |
a̱ham | pra̱tnena̍ | manma̍nā | gira̍ḥ | śu̱mbhā̱mi̱ | ka̱ṇva̱-vat |
yena̍ | indra̍ḥ | śuṣma̍m | it | da̱dhe |
ye | tvām | i̱ndra̱ | na | tu̱stu̱vuḥ | ṛṣa̍yaḥ | ye | ca̱ | tu̱stu̱vuḥ |
mama̍ | it | va̱rdha̱sva̱ | su-stu̍taḥ |
yat | a̱sya̱ | ma̱nyuḥ | adhva̍nīt | vi | vṛ̱tram | pa̱rva̱-śaḥ | ru̱jan |
a̱paḥ | sa̱mu̱dram | aira̍yat |
ni | śuṣṇe̍ | i̱ndra̱ | dha̱rṇa̱sim | vajra̍m | ja̱gha̱ntha̱ | dasya̍vi |
vṛṣā̍ | hi | u̱gra̱ | śṛ̱ṇvi̱ṣe |
na | dyāva̍ḥ | indra̍m | oja̍sā | na | a̱ntari̍kṣāṇi | va̱jriṇa̍m |
na | vi̱vya̱ca̱nta̱ | bhūma̍yaḥ |
yaḥ | te̱ | i̱ndra̱ | ma̱hīḥ | a̱paḥ | sta̱bhu̱-yamā̍naḥ | ā | aśa̍yat |
ni | tam | padyā̍su | śi̱śna̱tha̱ḥ |
yaḥ | i̱me iti̍ | roda̍sī̱ iti̍ | ma̱hī iti̍ | sa̱mī̱cī iti̍ sa̱m-ī̱cī | sa̱m-aja̍grabhīt |
tama̍ḥ-bhiḥ | i̱ndra̱ | tam | gu̱ha̱ḥ |
ye | i̱ndra̱ | yata̍yaḥ | tvā̱ | bhṛga̍vaḥ | ye | ca̱ | tu̱stu̱vuḥ |
mama̍ | it | u̱gra̱ | śru̱dhi̱ | hava̍m |
i̱māḥ | te̱ | i̱ndra̱ | pṛśna̍yaḥ | ghṛ̱tam | du̱ha̱te̱ | ā̱-śira̍m |
e̱nām | ṛ̱tasya̍ | pi̱pyuṣī̍ḥ |
yāḥ | i̱ndra̱ | pra̱-sva̍ḥ | tvā̱ | ā̱sā | garbha̍m | aca̍kriran |
pari̍ | dharma̍-iva | sūrya̍m |
tvām | it | śa̱va̱sa̱ḥ | pa̱te̱ | kaṇvā̍ḥ | u̱kthena̍ | va̱vṛ̱dhu̱ḥ |
tvām | su̱tāsa̍ḥ | inda̍vaḥ |
tava̍ | it | i̱ndra̱ | pra-nī̍tiṣu | u̱ta | pra-śa̍stiḥ | a̱dri̱-va̱ḥ |
ya̱jñaḥ | vi̱ta̱nta̱sāyya̍ḥ |
ā | na̱ḥ | i̱ndra̱ | ma̱hīm | iṣa̍m | pura̍m | na | da̱rṣi̱ | go-ma̍tīm |
u̱ta | pra̱-jām | su̱-vīrya̍m |
u̱ta | tyat | ā̱śu̱-aśvya̍m | yat | i̱ndra̱ | nāhu̍ṣīṣu | ā |
agre̍ | vi̱kṣu | pra̱-dīda̍yat |
a̱bhi | vra̱jam | na | ta̱tni̱ṣe̱ | sūra̍ḥ | u̱pā̱ka-ca̍kṣasam |
yat | i̱ndra̱ | mṛ̱ḻayā̍si | na̱ḥ |
yat | a̱ṅga | ta̱vi̱ṣī̱-yase̍ | indra̍ | pra̱-rāja̍si | kṣi̱tīḥ |
ma̱hān | a̱pā̱raḥ | oja̍sā |
tam | tvā̱ | ha̱viṣma̍tīḥ | viśa̍ḥ | upa̍ | bru̱va̱te̱ | ū̱taye̍ |
u̱ru̱-jraya̍sam | indu̍-bhiḥ |
u̱pa̱-hva̱re | gi̱rī̱ṇām | sa̱m-ga̱the | ca̱ | na̱dīnā̍m |
dhi̱yā | vipra̍ḥ | a̱jā̱ya̱ta̱ |
ata̍ḥ | sa̱mu̱dram | u̱t-vata̍ḥ | ci̱ki̱tvān | ava̍ | pa̱śya̱ti̱ |
yata̍ḥ | vi̱pā̱naḥ | eja̍ti |
āt | it | pra̱tnasya̍ | reta̍saḥ | jyoti̍ḥ | pa̱śya̱nti̱ | vā̱sa̱ram |
pa̱raḥ | yat | i̱dhyate̍ | di̱vā |
kaṇvā̍saḥ | i̱ndra̱ | te̱ | ma̱tim | viśve̍ | va̱rdha̱nti̱ | pauṁsya̍m |
u̱to iti̍ | śa̱vi̱ṣṭha̱ | vṛṣṇya̍m |
i̱mām | me̱ | i̱ndra̱ | su̱-stu̱tim | ju̱ṣasva̍ | pra | su | mām | a̱va̱ |
u̱ta | pra | va̱rdha̱ya̱ | ma̱tim |
u̱ta | bra̱hma̱ṇyā | va̱yam | tubhya̍m | pra̱-vṛ̱ddha̱ | va̱jri̱-va̱ḥ |
viprā̍ḥ | a̱ta̱kṣma̱ | jī̱vase̍ |
a̱bhi | kaṇvā̍ḥ | a̱nū̱ṣa̱ta̱ | āpa̍ḥ | na | pra̱-vatā̍ | ya̱tīḥ |
indra̍m | vana̍n-vatī | ma̱tiḥ |
indra̍m | u̱kthāni̍ | va̱vṛ̱dhu̱ḥ | sa̱mu̱dram-i̍va | sindha̍vaḥ |
anu̍tta-manyum | a̱jara̍m |
ā | na̱ḥ | yā̱hi̱ | pa̱rā̱-vata̍ḥ | hari̍-bhyām | ha̱rya̱tābhyā̍m |
i̱mam | i̱ndra̱ | su̱tam | pi̱ba̱ |
tvām | it | vṛ̱tra̱ha̱n-ta̱ma̱ | janā̍saḥ | vṛ̱kta-ba̍rhiṣaḥ |
hava̍nte | vāja̍-sātaye |
anu̍ | tvā̱ | roda̍sī̱ iti̍ | u̱bhe iti̍ | ca̱kram | na | va̱rti̱ | eta̍śam |
anu̍ | su̱vā̱nāsa̍ḥ | inda̍vaḥ |
manda̍sva | su | sva̍ḥ-nare | u̱ta | i̱ndra̱ | śa̱rya̱ṇā-va̍ti |
matsva̍ | viva̍svataḥ | ma̱tī |
va̱vṛ̱dhā̱naḥ | upa̍ | dyavi̍ | vṛṣā̍ | va̱jrī | a̱ro̱ra̱vī̱t |
vṛ̱tra̱-hā | so̱ma̱-pāta̍maḥ |
ṛṣi̍ḥ | hi | pū̱rva̱-jāḥ | asi̍ | eka̍ḥ | īśā̍naḥ | oja̍sā |
indra̍ | co̱ṣkū̱yase̍ | vasu̍ |
a̱smāka̍m | tvā̱ | su̱tān | upa̍ | vī̱ta-pṛ̍ṣṭhāḥ | a̱bhi | praya̍ḥ |
śa̱tam | va̱ha̱ntu̱ | hara̍yaḥ |
i̱mām | su | pū̱rvyām | dhiya̱m | madho̍ḥ | ghṛ̱tasya̍ | pi̱pyuṣī̍m |
kaṇvā̍ḥ | u̱kthena̍ | va̱vṛ̱dhu̱ḥ |
indra̍m | it | vi-ma̍hīnām | medhe̍ | vṛ̱ṇī̱ta̱ | martya̍ḥ |
indra̍m | sa̱ni̱ṣyuḥ | ū̱taye̍ |
a̱rvāñca̍m | tvā̱ | pu̱ru̱-stu̱ta̱ | pri̱yame̍dha-stutā | harī̱ iti̍ |
so̱ma̱-peyā̍ya | va̱kṣa̱ta̱ḥ |
śa̱tam | a̱ham | ti̱rindi̍re | sa̱hasra̍m | parśau̍ | ā | da̱de̱ |
rādhā̍ṁsi | yādvā̍nām |
trīṇi̍ | śa̱tāni̍ | arva̍tām | sa̱hasrā̍ | daśa̍ | gonā̍m |
da̱duḥ | pa̱jrāya̍ | sāmne̍ |
ut | ā̱na̱ṭ | ka̱ku̱haḥ | diva̍m | uṣṭrā̍n | ca̱tu̱ḥ-yuja̍ḥ | dada̍t |
śrava̍sā | yādva̍m | jana̍m |
pra | yat | va̱ḥ | tri̱-stubha̍m | iṣa̍m | maru̍taḥ | vipra̍ḥ | akṣa̍rat |
vi | parva̍teṣu | rā̱ja̱tha̱ |
yat | a̱ṅga | ta̱vi̱ṣī̱-ya̱va̱ḥ | yāma̍m | śu̱bhrā̱ḥ | aci̍dhvam |
ni | parva̍tāḥ | a̱hā̱sa̱ta̱ |
ut | ī̱ra̱ya̱nta̱ | vā̱yu-bhi̍ḥ | vā̱śrāsa̍ḥ | pṛśni̍-mātaraḥ |
dhu̱kṣanta̍ | pi̱pyuṣī̍m | iṣa̍m |
vapa̍nti | ma̱ruta̍ḥ | miha̍m | pra | ve̱pa̱ya̱nti̱ | parva̍tān |
yat | yāma̍m | yānti̍ | vā̱yu-bhi̍ḥ |
ni | yat | yāmā̍ya | va̱ḥ | gi̱riḥ | ni | sindha̍vaḥ | vi-dha̍rmaṇe |
ma̱he | śuṣmā̍ya | ye̱mi̱re |
yu̱ṣmān | ū̱m̐ iti̍ | nakta̍m | ū̱taye̍ | yu̱ṣmān | divā̍ | ha̱vā̱ma̱he̱ |
yu̱ṣmān | pra̱-ya̱ti | a̱dhva̱re |
ut | ū̱m̐ iti̍ | tye | a̱ru̱ṇa-psa̍vaḥ | ci̱trāḥ | yāme̍bhiḥ | ī̱ra̱te̱ |
vā̱śrāḥ | adhi̍ | snunā̍ | di̱vaḥ |
sṛ̱janti̍ | ra̱śmim | oja̍sā | panthā̍m | sūryā̍ya | yāta̍ve |
te | bhā̱nu-bhi̍ḥ | vi | ta̱sthi̱re̱ |
i̱mām | me̱ | ma̱ru̱ta̱ḥ | gira̍m | i̱mam | stoma̍m | ṛ̱bhu̱kṣa̱ṇa̱ḥ |
i̱mam | me̱ | va̱na̱ta̱ | hava̍m |
trīṇi̍ | sarā̍ṁsi | pṛśna̍yaḥ | du̱du̱hre | va̱jriṇe̍ | madhu̍ |
utsa̍m | kava̍ndham | u̱driṇa̍m |
maru̍taḥ | yat | ha̱ | va̱ḥ | di̱vaḥ | su̱mna̱-yanta̍ḥ | havā̍mahe |
ā | tu | na̱ḥ | upa̍ | ga̱nta̱na̱ |
yū̱yam | hi | stha | su̱-dā̱na̱va̱ḥ | rudrā̍ḥ | ṛ̱bhu̱kṣa̱ṇa̱ḥ | dame̍ |
u̱ta | pra-ce̍tasaḥ | made̍ |
ā | na̱ḥ | ra̱yim | ma̱da̱-cyuta̍m | pu̱ru̱-kṣum | vi̱śva-dhā̍yasam |
iya̍rta | ma̱ru̱ta̱ḥ | di̱vaḥ |
adhi̍-iva | yat | gi̱rī̱ṇām | yāma̍m | śu̱bhrā̱ḥ | aci̍dhvam |
su̱vā̱naiḥ | ma̱nda̱dhve̱ | indu̍-bhiḥ |
e̱tāva̍taḥ | ci̱t | e̱ṣā̱m | su̱mnam | bhi̱kṣe̱ta̱ | martya̍ḥ |
adā̍bhyasya | manma̍-bhiḥ |
ye | dra̱psāḥ-i̍va | roda̍sī̱ iti̍ | dhama̍nti | anu̍ | vṛ̱ṣṭi-bhi̍ḥ |
utsa̍m | du̱hanta̍ḥ | akṣi̍tam |
ut | ū̱m̐ iti̍ | svā̱nebhi̍ḥ | ī̱ra̱te̱ | ut | rathai̍ḥ | ut | ū̱m̐ iti̍ | vā̱yu-bhi̍ḥ |
ut | stomai̍ḥ | pṛśni̍-mātaraḥ |
yena̍ | ā̱va | tu̱rvaśa̍m | yadu̍m | yena̍ | kaṇva̍m | dha̱na̱-spṛta̍m |
rā̱ye | su | tasya̍ | dhī̱ma̱hi̱ |
i̱māḥ | ū̱m̐ iti̍ | va̱ḥ | su̱-dā̱na̱va̱ḥ | ghṛ̱tam | na | pi̱pyuṣī̍ḥ | iṣa̍ḥ |
vardhā̍n | kā̱ṇvasya̍ | manma̍-bhiḥ |
kva̍ | nū̱nam | su̱-dā̱na̱va̱ḥ | mada̍tha | vṛ̱kta̱-ba̱rhi̱ṣa̱ḥ |
bra̱hmā | kaḥ | va̱ḥ | sa̱pa̱ryati̱ |
na̱hi | sma̱ | yat | ha̱ | va̱ḥ | pu̱rā | stome̍bhiḥ | vṛ̱kta̱-ba̱rhi̱ṣa̱ḥ |
śardhā̍n | ṛ̱tasya̍ | jinva̍tha |
sam | ū̱m̐ iti̍ | tye | ma̱ha̱tīḥ | a̱paḥ | sam | kṣo̱ṇī iti̍ | sam | ū̱m̐ iti̍ | sūrya̍m |
sam | vajra̍m | pa̱rva̱-śaḥ | da̱dhu̱ḥ |
vi | vṛ̱tram | pa̱rva̱-śaḥ | ya̱yu̱ḥ | vi | parva̍tān | a̱rā̱jina̍ḥ |
ca̱krā̱ṇāḥ | vṛṣṇi̍ | pauṁsya̍m |
anu̍ | tri̱tasya̍ | yudhya̍taḥ | śuṣma̍m | ā̱va̱n | u̱ta | kratu̍m |
anu̍ | indra̍m | vṛ̱tra̱-tūrye̍ |
vi̱dyut-ha̍stāḥ | a̱bhi-dya̍vaḥ | śiprā̍ḥ | śī̱rṣan | hi̱ra̱ṇyayī̍ḥ |
śu̱bhrāḥ | vi | a̱ñja̱ta̱ | śri̱ye |
u̱śanā̍ | yat | pa̱rā̱-vata̍ḥ | u̱kṣṇaḥ | randhra̍m | ayā̍tana |
dyauḥ | na | ca̱kra̱da̱t | bhi̱yā |
ā | na̱ḥ | ma̱khasya̍ | dā̱vane̍ | aśvai̍ḥ | hira̍ṇyapāṇi-bhiḥ |
devā̍saḥ | upa̍ | ga̱nta̱na̱ |
yat | e̱ṣā̱m | pṛṣa̍tīḥ | rathe̍ | praṣṭi̍ḥ | vaha̍ti | rohi̍taḥ |
yānti̍ | śu̱bhrāḥ | ri̱ṇan | a̱paḥ |
su̱-some̍ | śa̱rya̱ṇā-va̍ti | ā̱rjī̱ke | pa̱stya̍-vati |
ya̱yuḥ | ni-ca̍krayā | nara̍ḥ |
ka̱dā | ga̱cchā̱tha̱ | ma̱ru̱ta̱ḥ | i̱tthā | vipra̍m | hava̍mānam |
mā̱rḍī̱kebhi̍ḥ | nādha̍mānam |
kat | ha̱ | nū̱nam | ka̱dha̱-pri̱ya̱ḥ | yat | indra̍m | aja̍hātana |
kaḥ | va̱ḥ | sa̱khi̱-tve | o̱ha̱te̱ |
sa̱ho iti̍ | su | na̱ḥ | vajra̍-hastaiḥ | kaṇvā̍saḥ | a̱gnim | ma̱rut-bhi̍ḥ |
stu̱ṣe | hira̍ṇya-vāśībhiḥ |
o iti̍ | su | vṛṣṇa̍ḥ | pra-ya̍jyūn | ā | navya̍se | su̱vi̱tāya̍ |
va̱vṛ̱tyām | ci̱tra-vā̍jān |
gi̱raya̍ḥ | ci̱t | ni | ji̱ha̱te̱ | parśā̍nāsaḥ | manya̍mānāḥ |
parva̍tāḥ | ci̱t | ni | ye̱mi̱re̱ |
ā | a̱kṣṇa̱-yāvā̍naḥ | va̱ha̱nti̱ | a̱ntari̍kṣeṇa | pata̍taḥ |
dhātā̍raḥ | stu̱va̱te | vaya̍ḥ |
a̱gniḥ | hi | jani̍ | pū̱rvyaḥ | chanda̍ḥ | na | sūra̍ḥ | a̱rciṣā̍ |
te | bhā̱nu-bhi̍ḥ | vi | ta̱sthi̱re̱ |
ā | na̱ḥ | viśvā̍bhiḥ | ū̱ti-bhi̍ḥ | aśvi̍nā | gaccha̍tam | yu̱vam |
dasrā̍ | hira̍ṇyavartanī̱ iti̱ hira̍ṇya-vartanī | piba̍tam | so̱myam | madhu̍ |
ā | nū̱nam | yā̱ta̱m | a̱śvi̱nā̱ | rathe̍na | sūrya̍-tvacā |
bhujī̱ iti̍ | hira̍ṇya-peśasā | kavī̱ iti̍ | gambhī̍ra-cetasā |
ā | yā̱ta̱m | nahu̍ṣaḥ | pari̍ | ā | a̱ntari̍kṣāt | su̱vṛ̱kti-bhi̍ḥ |
pibā̍thaḥ | a̱śvi̱nā̱ | madhu̍ | kaṇvā̍nām | sava̍ne | su̱tam |
ā | na̱ḥ | yā̱ta̱m | di̱vaḥ | pari̍ | ā | a̱ntari̍kṣāt | a̱dha̱-pri̱yā̱ |
pu̱traḥ | kaṇva̍sya | vā̱m | i̱ha | su̱sāva̍ | so̱myam | madhu̍ |
ā | na̱ḥ | yā̱ta̱m | upa̍-śruti | aśvi̍nā | soma̍-pītaye |
svāhā̍ | stoma̍sya | va̱rdha̱nā̱ | pra | ka̱vī̱ iti̍ | dhī̱ti-bhi̍ḥ | na̱rā̱ |
yat | ci̱t | hi | vā̱m | pu̱rā | ṛṣa̍yaḥ | ju̱hū̱re | ava̍se | na̱rā̱ |
ā | yā̱ta̱m | a̱śvi̱nā̱ | ā | ga̱ta̱m | upa̍ | i̱mām | su̱-stu̱tim | mama̍ |
di̱vaḥ | ci̱t | ro̱ca̱nāt | adhi̍ | ā | na̱ḥ | ga̱nta̱m | sva̱ḥ-vi̱dā̱ |
dhī̱bhiḥ | va̱tsa̱-pra̱ce̱ta̱sā̱ | stome̍bhiḥ | ha̱va̱na̱-śru̱tā̱ |
kim | a̱nye | pari̍ | ā̱sa̱te̱ | a̱smat | stome̍bhiḥ | a̱śvinā̍ |
pu̱traḥ | kaṇva̍sya | vā̱m | ṛṣi̍ḥ | gī̱ḥ-bhiḥ | va̱tsaḥ | a̱vī̱vṛ̱dha̱t |
ā | vā̱m | vipra̍ḥ | i̱ha | ava̍se | ahva̍t | stome̍bhiḥ | a̱śvi̱nā̱ |
ari̍prā | vṛtra̍han-tamā | tā | na̱ḥ | bhū̱ta̱m | ma̱ya̱ḥ-bhuvā̍ |
ā | yat | vā̱m | yoṣa̍ṇā | ratha̍m | ati̍ṣṭhat | vā̱ji̱nī̱va̱sū̱ iti̍ vājinī-vasū |
viśvā̍ni | a̱śvi̱nā̱ | yu̱vam | pra | dhī̱tāni̍ | a̱ga̱ccha̱ta̱m |
ata̍ḥ | sa̱hasra̍-nirnijā | rathe̍na | ā | yā̱ta̱m | a̱śvi̱nā̱ |
va̱tsaḥ | vā̱m | madhu̍-mat | vaca̍ḥ | aśa̍ṁsīt | kā̱vyaḥ | ka̱viḥ |
pu̱ru̱-ma̱ndrā | pu̱ru̱vasū̱ iti̍ pu̱ru̱-vasū̍ | ma̱no̱tarā̍ | ra̱yī̱ṇām |
stoma̍m | me̱ | a̱śvinau̍ | i̱mam | a̱bhi | vahnī̱ iti̍ | a̱nū̱ṣā̱tā̱m |
ā | na̱ḥ | viśvā̍ni | a̱śvi̱nā̱ | dha̱ttam | rādhā̍ṁsi | ahra̍yā |
kṛ̱tam | na̱ḥ | ṛ̱tviya̍-vataḥ | mā | na̱ḥ | rī̱ra̱dha̱ta̱m | ni̱de |
yat | nā̱sa̱tyā̱ | pa̱rā̱-vati̍ | yat | vā̱ | sthaḥ | adhi̍ | amba̍re |
ata̍ḥ | sa̱hasra̍-nirnijā | rathe̍na | ā | yā̱ta̱m | a̱śvi̱nā̱ |
yaḥ | vā̱m | nā̱sa̱tyau̱ | ṛṣi̍ḥ | gī̱ḥ-bhiḥ | va̱tsaḥ | avī̍vṛdhat |
tasmai̍ | sa̱hasra̍-nirnijam | iṣa̍m | dha̱tta̱m | ghṛ̱ta̱-ścuta̍m |
pra | a̱smai̱ | ūrja̍m | ghṛ̱ta̱-ścuta̍m | aśvi̍nā | yaccha̍tam | yu̱vam |
yaḥ | vā̱m | su̱mnāya̍ | tu̱stava̍t | va̱su̱-yāt | dā̱nu̱na̱ḥ | pa̱tī̱ iti̍ |
ā | na̱ḥ | ga̱nta̱m | ri̱śā̱da̱sā̱ | i̱mam | stoma̍m | pu̱ru̱-bhu̱jā̱ |
kṛ̱tam | na̱ḥ | su̱-śriya̍ḥ | na̱rā̱ | i̱mā | dā̱ta̱m | a̱bhiṣṭa̍ye |
ā | vā̱m | viśvā̍bhiḥ | ū̱ti-bhi̍ḥ | pri̱ya-me̍dhāḥ | a̱hū̱ṣa̱ta̱ |
rāja̍ntau | a̱dhva̱rāṇā̍m | aśvi̍nā | yāma̍-hūtiṣu |
ā | na̱ḥ | ga̱nta̱m | ma̱ya̱ḥ-bhuvā̍ | aśvi̍nā | śa̱m-bhuvā̍ | yu̱vam |
yaḥ | vā̱m | vi̱pa̱nyū̱ iti̍ | dhī̱ti-bhi̍ḥ | gī̱ḥ-bhiḥ | va̱tsaḥ | avī̍vṛdhat |
yābhi̍ḥ | kaṇva̍m | medha̍-atithim | yābhi̍ḥ | vaśa̍m | daśa̍-vrajam |
yābhi̍ḥ | go-śa̍ryam | āva̍tam | tābhi̍ḥ | na̱ḥ | a̱va̱ta̱m | na̱rā̱ |
yābhi̍ḥ | na̱rā̱ | tra̱sada̍syum | āva̍tam | kṛtvye̍ | dhane̍ |
tābhi̍ḥ | su | a̱smān | a̱śvi̱nā̱ | pra | a̱va̱ta̱m | vāja̍-sātaye |
pra | vā̱m | stomā̍ḥ | su̱-vṛ̱ktaya̍ḥ | gira̍ḥ | va̱rdha̱ntu̱ | a̱śvi̱nā̱ |
puru̍-trā | vṛtra̍han-tamā | tā | na̱ḥ | bhū̱ta̱m | pu̱ru̱-spṛhā̍ |
trīṇi̍ | pa̱dāni̍ | a̱śvino̍ḥ | ā̱viḥ | santi̍ | guhā̍ | pa̱raḥ |
ka̱vī iti̍ | ṛ̱tasya̍ | patma̍-bhiḥ | a̱rvāk | jī̱vebhya̍ḥ | pari̍ |
ā | nū̱nam | a̱śvi̱nā̱ | yu̱vam | va̱tsasya̍ | ga̱nta̱m | ava̍se |
pra | a̱smai̱ | ya̱ccha̱ta̱m | a̱vṛ̱kam | pṛ̱thu | cha̱rdiḥ | yu̱yu̱tam | yāḥ | arā̍tayaḥ |
yat | a̱ntari̍kṣe | yat | di̱vi | yat | pañca̍ | mānu̍ṣān | anu̍ |
nṛ̱mṇam | tat | dha̱tta̱m | a̱śvi̱nā̱ |
ye | vā̱m | daṁsā̍ṁsi | a̱śvi̱nā̱ | viprā̍saḥ | pa̱ri̱-ma̱mṛ̱śuḥ |
e̱va | it | kā̱ṇvasya̍ | bo̱dha̱ta̱m |
a̱yam | vā̱m | gha̱rmaḥ | a̱śvi̱nā̱ | stome̍na | pari̍ | si̱cya̱te̱ |
a̱yam | soma̍ḥ | madhu̍-mān | vā̱ji̱nī̱va̱sū̱ iti̍ vājinī-vasū | yena̍ | vṛ̱tram | cike̍tathaḥ |
yat | a̱p-su | yat | vana̱spatau̍ | yat | oṣa̍dhīṣu | pu̱ru̱-da̱ṁsa̱sā̱ | kṛ̱tam |
tena̍ | mā̱ | a̱vi̱ṣṭa̱m | a̱śvi̱nā̱ |
yat | nā̱sa̱tyā̱ | bhu̱ra̱ṇyatha̍ḥ | yat | vā̱ | de̱vā̱ | bhi̱ṣa̱jyatha̍ḥ |
a̱yam | vā̱m | va̱tsaḥ | ma̱ti-bhi̍ḥ | na | vi̱ndha̱te̱ | ha̱viṣma̍ntam | hi | gaccha̍thaḥ |
ā | nū̱nam | a̱śvino̍ḥ | ṛṣi̍ḥ | stoma̍m | ci̱ke̱ta̱ | vā̱mayā̍ |
ā | soma̍m | madhu̍mat-tamam | gha̱rmam | si̱ñcā̱t | atha̍rvaṇi |
ā | nū̱nam | ra̱ghu-va̍rtanim | ratha̍m | ti̱ṣṭhā̱tha̱ḥ | a̱śvi̱nā̱ |
ā | vā̱m | stomā̍ḥ | i̱me | mama̍ | nabha̍ḥ | na | cu̱cya̱vī̱ra̱ta̱ |
yat | a̱dya | vā̱m | nā̱sa̱tyā̱ | u̱kthaiḥ | ā̱-cu̱cyu̱vī̱mahi̍ |
yat | vā̱ | vāṇī̍bhiḥ | a̱śvi̱nā̱ | e̱va | it | kā̱ṇvasya̍ | bo̱dha̱ta̱m |
yat | vā̱m | ka̱kṣīvā̍n | u̱ta | yat | vi-a̍śvaḥ | ṛṣi̍ḥ | yat | vā̱m | dī̱rgha-ta̍māḥ | ju̱hāva̍ |
pṛthī̍ | yat | vā̱m | vai̱nyaḥ | sada̍neṣu | e̱va | it | ata̍ḥ | a̱śvi̱nā̱ | ce̱ta̱ye̱thā̱m |
yā̱tam | cha̱rdi̱ḥ-pau | u̱ta | na̱ḥ | pa̱ra̱ḥ-pā | bhū̱tam | ja̱ga̱t-pau | u̱ta | na̱ḥ | ta̱nū̱-pā |
va̱rtiḥ | to̱kāya̍ | tana̍yāya | yā̱ta̱m |
yat | indre̍ṇa | sa̱-ratha̍m | yā̱thaḥ | a̱śvi̱nā̱ | yat | vā̱ | vā̱yunā̍ | bhava̍thaḥ | sam-o̍kasā |
yat | ā̱di̱tyebhi̍ḥ | ṛ̱bhu-bhi̍ḥ | sa̱-joṣa̍sā | yat | vā̱ | viṣṇo̍ḥ | vi̱-krama̍ṇeṣu | tiṣṭha̍thaḥ |
yat | a̱dya | a̱śvinau̍ | a̱ham | hu̱veya̍ | vāja̍-sātaye |
yat | pṛ̱t-su | tu̱rvaṇe̍ | saha̍ḥ | tat | śreṣṭha̍m | a̱śvino̍ḥ | ava̍ḥ |
ā | nū̱nam | yā̱ta̱m | a̱śvi̱nā̱ | i̱mā | ha̱vyāni̍ | vā̱m | hi̱tā |
i̱me | somā̍saḥ | adhi̍ | tu̱rvaśe̍ | yadau̍ | i̱me | kaṇve̍ṣu | vā̱m | atha̍ |
yat | nā̱sa̱tyā̱ | pa̱rā̱ke | a̱rvā̱ke | asti̍ | bhe̱ṣa̱jam |
tena̍ | nū̱nam | vi̱-ma̱dāya̍ | pra̱-ce̱ta̱sā̱ | cha̱rdiḥ | va̱tsāya̍ | ya̱ccha̱ta̱m |
abhu̍tsi | ū̱m̐ iti̍ | pra | de̱vyā | sā̱kam | vā̱cā | a̱ham | a̱śvino̍ḥ |
vi | ā̱va̱ḥ | de̱vi̱ | ā | ma̱tim | vi | rā̱tim | martye̍bhyaḥ |
pra | bo̱dha̱ya̱ | u̱ṣa̱ḥ | a̱śvinā̍ | pra | de̱vi̱ | sū̱nṛ̱te̱ | ma̱hi̱ |
pra | ya̱jña̱-ho̱ta̱ḥ | ā̱nu̱ṣak | pra | madā̍ya | śrava̍ḥ | bṛ̱hat |
yat | u̱ṣa̱ḥ | yāsi̍ | bhā̱nunā̍ | sam | sūrye̍ṇa | ro̱ca̱se̱ |
ā | ha̱ | a̱yam | a̱śvino̍ḥ | ratha̍ḥ | va̱rtiḥ | yā̱ti̱ | nṛ̱-pāyya̍m |
yat | ā-pī̍tāsaḥ | a̱ṁśava̍ḥ | gāva̍ḥ | na | du̱hre | ūdha̍-bhiḥ |
yat | vā̱ | vāṇī̍ḥ | anū̍ṣata | pra | de̱va̱-yanta̍ḥ | a̱śvinā̍ |
pra | dyu̱mnāya̍ | pra | śava̍se | pra | nṛ̱-sahyā̍ya | śarma̍ṇe |
pra | dakṣā̍ya | pra̱-ce̱ta̱sā̱ |
yat | nū̱nam | dhī̱bhiḥ | a̱śvi̱nā̱ | pi̱tuḥ | yonā̍ | ni̱-sīda̍thaḥ |
yat | vā̱ | su̱mnebhi̍ḥ | u̱kthyā̱ |
yat | sthaḥ | dī̱rgha-pra̍sadmani | yat | vā̱ | a̱daḥ | ro̱ca̱ne | di̱vaḥ |
yat | vā̱ | sa̱mu̱dre | adhi̍ | ā-kṛ̍te | gṛ̱he | ata̍ḥ | ā | yā̱ta̱m | a̱śvi̱nā̱ |
yat | vā̱ | ya̱jñam | mana̍ve | sa̱m-mi̱mi̱kṣathu̍ḥ | e̱va | it | kā̱ṇvasya̍ | bo̱dha̱ta̱m |
bṛha̱spati̍m | viśvā̍n | de̱vān | a̱ham | hu̱ve̱ | indrā̱viṣṇū̱ iti̍ | a̱śvinau̍ | ā̱śu̱-heṣa̍sā |
tyā | nu | a̱śvinā̍ | hu̱ve̱ | su̱-daṁsa̍sā | gṛ̱bhe | kṛ̱tā |
yayo̍ḥ | asti̍ | pra | na̱ḥ | sa̱khyam | de̱veṣu̍ | adhi̍ | āpya̍m |
yayo̍ḥ | adhi̍ | pra | ya̱jñāḥ | a̱sū̱re | santi̍ | sū̱raya̍ḥ |
tā | ya̱jñasya̍ | a̱dhva̱rasya̍ | pra-ce̍tasā | sva̱dhābhi̍ḥ | yā | piba̍taḥ | so̱myam | madhu̍ |
yat | a̱dya | a̱śvi̱nau̱ | apā̍k | yat | prāk | sthaḥ | vā̱ji̱nī̱va̱sū̱ iti̍ vājinī-vasū |
yat | dru̱hyavi̍ | ana̍vi | tu̱rvaśe̍ | yadau̍ | hu̱ve | vā̱m | atha̍ | mā̱ | ā | ga̱ta̱m |
yat | a̱ntari̍kṣe | pata̍thaḥ | pu̱ru̱-bhu̱jā̱ | yat | vā̱ | i̱me iti̍ | roda̍sī̱ iti̍ | anu̍ |
yat | vā̱ | sva̱dhābhi̍ḥ | a̱dhi̱-tiṣṭha̍thaḥ | ratha̍m | ata̍ḥ | ā | yā̱ta̱m | a̱śvi̱nā̱ |
tvam | a̱gne̱ | vra̱ta̱-pāḥ | a̱si̱ | de̱vaḥ | ā | martye̍ṣu | ā |
tvam | ya̱jñeṣu̍ | īḍya̍ḥ |
tvam | a̱si̱ | pra̱-śasya̍ḥ | vi̱dathe̍ṣu | sa̱ha̱ntya̱ |
agne̍ | ra̱thīḥ | a̱dhva̱rāṇā̍m |
saḥ | tvam | a̱smat | apa̍ | dviṣa̍ḥ | yu̱yo̱dhi | jā̱ta̱-ve̱da̱ḥ |
ade̍vīḥ | a̱gne̱ | arā̍tīḥ |
anti̍ | ci̱t | santa̍m | aha̍ | ya̱jñam | marta̍sya | ri̱poḥ |
na | upa̍ | ve̱ṣi̱ | jā̱ta̱-ve̱da̱ḥ |
martā̍ḥ | ama̍rtyasya | te̱ | bhūri̍ | nāma̍ | ma̱nā̱ma̱he̱ |
viprā̍saḥ | jā̱ta-ve̍dasaḥ |
vipra̍m | viprā̍saḥ | ava̍se | de̱vam | martā̍saḥ | ū̱taye̍ |
a̱gnim | gī̱ḥ-bhiḥ | ha̱vā̱ma̱he̱ |
ā | te̱ | va̱tsaḥ | mana̍ḥ | ya̱ma̱t | pa̱ra̱māt | ci̱t | sa̱dha-sthā̍t |
agne̍ | tvām-kā̍mayā | gi̱rā |
pu̱ru̱-trā | hi | sa̱-dṛṅ | asi̍ | viśa̍ḥ | viśvā̍ḥ | anu̍ | pra̱-bhuḥ |
sa̱mat-su̍ | tvā̱ | ha̱vā̱ma̱he̱ |
sa̱mat-su̍ | a̱gnim | ava̍se | vā̱ja̱-yanta̍ḥ | ha̱vā̱ma̱he̱ |
vāje̍ṣu | ci̱tra-rā̍dhasam |
pra̱tnaḥ | hi | ka̱m | īḍya̍ḥ | a̱dhva̱reṣu̍ | sa̱nāt | ca̱ | hotā̍ | navya̍ḥ | ca̱ | satsi̍ |
svām | ca̱ | a̱gne̱ | ta̱nva̍m | pi̱praya̍sva | a̱smabhya̍m | ca̱ | saubha̍gam | ā | ya̱ja̱sva̱ |
yaḥ | i̱ndra̱ | so̱ma̱-pāta̍maḥ | mada̍ḥ | śa̱vi̱ṣṭha̱ | ceta̍ti |
yena̍ | haṁsi̍ | ni | a̱triṇa̍m | tam | ī̱ma̱he̱ |
yena̍ | daśa̍-gvam | adhri̍-gum | ve̱paya̍ntam | sva̍ḥ-naram |
yena̍ | sa̱mu̱dram | āvi̍tha | tam | ī̱ma̱he̱ |
yena̍ | sindhu̍m | ma̱hīḥ | a̱paḥ | rathā̍n-iva | pra̱-co̱daya̍ḥ |
panthā̍m | ṛ̱tasya̍ | yāta̍ve | tam | ī̱ma̱he̱ |
i̱mam | stoma̍m | a̱bhiṣṭa̍ye | ghṛ̱tam | na | pū̱tam | a̱dri̱-va̱ḥ |
yena̍ | nu | sa̱dyaḥ | oja̍sā | va̱vakṣi̍tha |
i̱mam | ju̱ṣa̱sva̱ | gi̱rva̱ṇa̱ḥ | sa̱mu̱draḥ-i̍va | pi̱nva̱te̱ |
indra̍ | viśvā̍bhiḥ | ū̱ti-bhi̍ḥ | va̱vakṣi̍tha |
yaḥ | na̱ḥ | de̱vaḥ | pa̱rā̱-vata̍ḥ | sa̱khi̱-tva̱nāya̍ | ma̱ma̱he |
di̱vaḥ | na | vṛ̱ṣṭim | pra̱thaya̍n | va̱vakṣi̍tha |
va̱va̱kṣuḥ | a̱sya̱ | ke̱tava̍ḥ | u̱ta | vajra̍ḥ | gabha̍styoḥ |
yat | sūrya̍ḥ | na | roda̍sī̱ iti̍ | ava̍rdhayat |
yadi̍ | pra̱-vṛ̱ddha̱ | sa̱t-pa̱te̱ | sa̱hasra̍m | ma̱hi̱ṣān | agha̍ḥ |
āt | it | te̱ | i̱ndri̱yam | mahi̍ | pra | va̱vṛ̱dhe̱ |
indra̍ḥ | sūrya̍sya | ra̱śmi-bhi̍ḥ | ni | a̱rśa̱sā̱nam | o̱ṣa̱ti̱ |
a̱gniḥ | vanā̍-iva | sa̱sa̱hiḥ | pra | va̱vṛ̱dhe̱ |
i̱yam | te̱ | ṛ̱tviya̍-vatī | dhī̱tiḥ | e̱ti̱ | navī̍yasī |
sa̱pa̱ryantī̍ | pu̱ru̱-pri̱yā | mimī̍te | it |
garbha̍ḥ | ya̱jñasya̍ | de̱va̱-yuḥ | kratu̍m | pu̱nī̱te̱ | ā̱nu̱ṣak |
stomai̍ḥ | indra̍sya | va̱vṛ̱dhe̱ | mimī̍te | it |
sa̱niḥ | mi̱trasya̍ | pa̱pra̱the̱ | indra̍ḥ | soma̍sya | pī̱taye̍ |
prācī̍ | vāśī̍-iva | su̱nva̱te | mimī̍te | it |
yam | viprā̍ḥ | u̱ktha-vā̍hasaḥ | a̱bhi̱-pra̱ma̱nduḥ | ā̱yava̍ḥ |
ghṛ̱tam | na | pi̱pye̱ | ā̱sani̍ | ṛ̱tasya̍ | yat |
u̱ta | sva̱-rāje̍ | adi̍tiḥ | stoma̍m | indrā̍ya | jī̱ja̱na̱t |
pu̱ru̱-pra̱śa̱stam | ū̱taye̍ | ṛ̱tasya̍ | yat |
a̱bhi | vahna̍yaḥ | ū̱taye̍ | anū̍ṣata | pra-śa̍staye |
na | de̱va̱ | vi-vra̍tā | harī̱ iti̍ | ṛ̱tasya̍ | yat |
yat | soma̍m | i̱ndra̱ | viṣṇa̍vi | yat | vā̱ | gha̱ | tri̱te | ā̱ptye |
yat | vā̱ | ma̱rut-su̍ | manda̍se | sam | indu̍-bhiḥ |
yat | vā̱ | śa̱kra̱ | pa̱rā̱-vati̍ | sa̱mu̱dre | adhi̍ | manda̍se |
a̱smāka̍m | it | su̱te | ra̱ṇa̱ | sam | indu̍-bhiḥ |
yat | vā̱ | asi̍ | su̱nva̱taḥ | vṛ̱dhaḥ | yaja̍mānasya | sa̱t-pa̱te̱ |
u̱kthe | vā̱ | yasya̍ | raṇya̍si | sam | indu̍-bhiḥ |
de̱vam-de̍vam | va̱ḥ | ava̍se | indra̍m-indram | gṛ̱ṇī̱ṣaṇi̍ |
adha̍ | ya̱jñāya̍ | tu̱rvaṇe̍ | vi | ā̱na̱śu̱ḥ |
ya̱jñebhi̍ḥ | ya̱jña-vā̍hasam | some̍bhiḥ | so̱ma̱-pāta̍mam |
hotrā̍bhiḥ | indra̍m | va̱vṛ̱dhu̱ḥ | vi | ā̱na̱śu̱ḥ |
ma̱hīḥ | a̱sya̱ | pra-nī̍tayaḥ | pū̱rvīḥ | u̱ta | pra-śa̍stayaḥ |
viśvā̍ | vasū̍ni | dā̱śuṣe̍ | vi | ā̱na̱śu̱ḥ |
indra̍m | vṛ̱trāya̍ | hanta̍ve | de̱vāsa̍ḥ | da̱dhi̱re̱ | pu̱raḥ |
indra̍m | vāṇī̍ḥ | a̱nū̱ṣa̱ta̱ | sam | oja̍se |
ma̱hānta̍m | ma̱hi̱nā | va̱yam | stome̍bhiḥ | ha̱va̱na̱-śruta̍m |
a̱rkaiḥ | a̱bhi | pra | no̱nu̱ma̱ḥ | sam | oja̍se |
na | yam | vi̱vi̱ktaḥ | roda̍sī̱ iti̍ | na | a̱ntari̍kṣāṇi | va̱jriṇa̍m |
amā̍t | it | a̱sya̱ | ti̱tvi̱ṣe̱ | sam | oja̍saḥ |
yat | i̱ndra̱ | pṛ̱ta̱nājye̍ | de̱vāḥ | tvā̱ | da̱dhi̱re | pu̱raḥ |
āt | it | te̱ | ha̱rya̱tā | harī̱ iti̍ | va̱va̱kṣa̱tu̱ḥ |
ya̱dā | vṛ̱tram | na̱dī̱-vṛta̍m | śava̍sā | va̱jri̱n | ava̍dhīḥ |
āt | it | te̱ | ha̱rya̱tā | harī̱ iti̍ | va̱va̱kṣa̱tu̱ḥ |
ya̱dā | te̱ | viṣṇu̍ḥ | oja̍sā | trīṇi̍ | pa̱dā | vi̱-ca̱kra̱me |
āt | it | te̱ | ha̱rya̱tā | harī̱ iti̍ | va̱va̱kṣa̱tu̱ḥ |
ya̱dā | te̱ | ha̱rya̱tā | harī̱ iti̍ | va̱vṛ̱dhāte̱ iti̍ | di̱ve-di̍ve |
āt | it | te̱ | viśvā̍ | bhuva̍nāni | ye̱mi̱re̱ |
ya̱dā | te̱ | māru̍tīḥ | viśa̍ḥ | tubhya̍m | i̱ndra̱ | ni̱-ye̱mi̱re |
āt | it | te̱ | viśvā̍ | bhuva̍nāni | ye̱mi̱re̱ |
ya̱dā | sūrya̍m | a̱mum | di̱vi | śu̱kram | jyoti̍ḥ | adhā̍rayaḥ |
āt | it | te̱ | viśvā̍ | bhuva̍nāni | ye̱mi̱re̱ |
i̱mām | te̱ | i̱ndra̱ | su̱-stu̱tim | vipra̍ḥ | i̱ya̱rti̱ | dhī̱ti-bhi̍ḥ |
jā̱mim | pa̱dā-i̍va | pipra̍tīm | pra | a̱dhva̱re |
yat | a̱sya̱ | dhāma̍ni | pri̱ye | sa̱m-ī̱cī̱nāsa̍ḥ | asva̍ran |
nābhā̍ | ya̱jñasya̍ | do̱hanā̍ | pra | a̱dhva̱re |
su̱-vīrya̍m | su̱-aśvya̍m | su̱-gavya̍m | i̱ndra̱ | da̱ddhi̱ | na̱ḥ |
hotā̍-iva | pū̱rva-ci̍ttaye | pra | a̱dhva̱re |
indra̍ḥ | su̱teṣu̍ | some̍ṣu | kratu̍m | pu̱nī̱te̱ | u̱kthya̍m |
vi̱de | vṛ̱dhasya̍ | dakṣa̍saḥ | ma̱hān | hi | saḥ |
saḥ | pra̱tha̱me | vi-o̍mani | de̱vānā̍m | sada̍ne | vṛ̱dhaḥ |
su̱-pā̱raḥ | su̱śrava̍ḥ-tamaḥ | sam | a̱psu̱-jit |
tam | a̱hve̱ | vāja̍-sātaye | indra̍m | bharā̍ya | śu̱ṣmiṇa̍m |
bhava̍ | na̱ḥ | su̱mne | anta̍maḥ | sakhā̍ | vṛ̱dhe |
i̱yam | te̱ | i̱ndra̱ | gi̱rva̱ṇa̱ḥ | rā̱tiḥ | kṣa̱ra̱ti̱ | su̱nva̱taḥ |
ma̱ndā̱naḥ | a̱sya | ba̱rhiṣa̍ḥ | vi | rā̱ja̱si̱ |
nū̱nam | tat | i̱ndra̱ | da̱ddhi̱ | na̱ḥ | yat | tvā̱ | su̱nvanta̍ḥ | īma̍he |
ra̱yim | na̱ḥ | ci̱tram | ā | bha̱ra̱ | sva̱ḥ-vida̍m |
sto̱tā | yat | te̱ | vi-ca̍rṣaṇiḥ | a̱ti̱-pra̱śa̱rdhaya̍t | gira̍ḥ |
va̱yāḥ-i̍va | anu̍ | ro̱ha̱te̱ | ju̱ṣanta̍ | yat |
pra̱tna̱-vat | ja̱na̱ya̱ | gira̍ḥ | śṛ̱ṇu̱dhi | ja̱ri̱tuḥ | hava̍m |
made̍-made | va̱va̱kṣi̱tha̱ | su̱-kṛtva̍ne |
krīḻa̍nti | a̱sya̱ | sū̱nṛtā̍ḥ | āpa̍ḥ | na | pra̱-vatā̍ | ya̱tīḥ |
a̱yā | dhi̱yā | yaḥ | u̱cyate̍ | pati̍ḥ | di̱vaḥ |
u̱to iti̍ | pati̍ḥ | yaḥ | u̱cyate̍ | kṛ̱ṣṭī̱nām | eka̍ḥ | it | va̱śī |
na̱ma̱ḥ-vṛ̱dhaiḥ | a̱va̱syu-bhi̍ḥ | su̱te | ra̱ṇa̱ |
stu̱hi | śru̱tam | vi̱pa̱ḥ-cita̍m | harī̱ iti̍ | yasya̍ | pra̱-sa̱kṣiṇā̍ |
gantā̍rā | dā̱śuṣa̍ḥ | gṛ̱ham | na̱ma̱svina̍ḥ |
tū̱tu̱jā̱naḥ | ma̱he̱-ma̱te̱ | aśve̍bhiḥ | pru̱ṣi̱tapsu̍-bhiḥ |
ā | yā̱hi̱ | ya̱jñam | ā̱śu-bhi̍ḥ | śam | it | hi | te̱ |
indra̍ | śa̱vi̱ṣṭha̱ | sa̱t-pa̱te̱ | ra̱yim | gṛ̱ṇat-su̍ | dhā̱ra̱ya̱ |
śrava̍ḥ | sū̱ri-bhya̍ḥ | a̱mṛta̍m | va̱su̱-tva̱nam |
have̍ | tvā̱ | sūre̍ | ut-i̍te | have̍ | ma̱dhyaṁdi̍ne | di̱vaḥ |
ju̱ṣā̱ṇaḥ | i̱ndra̱ | sapti̍-bhiḥ | na̱ḥ | ā | ga̱hi̱ |
ā | tu | ga̱hi̱ | pra | tu | dra̱va̱ | matsva̍ | su̱tasya̍ | go-ma̍taḥ |
tantu̍m | ta̱nu̱ṣva̱ | pū̱rvyam | yathā̍ | vi̱de |
yat | śa̱kra̱ | asi̍ | pa̱rā̱-vati̍ | yat | a̱rvā̱-vati̍ | vṛ̱tra̱-ha̱n |
yat | vā̱ | sa̱mu̱dre | andha̍saḥ | a̱vi̱tā | it | a̱si̱ |
indra̍m | va̱rdha̱ntu̱ | na̱ḥ | gira̍ḥ | indra̍m | su̱tāsa̍ḥ | inda̍vaḥ |
indre̍ | ha̱viṣma̍tīḥ | viśa̍ḥ | a̱rā̱ṇi̱ṣu̱ḥ |
tam | it | viprā̍ḥ | a̱va̱syava̍ḥ | pra̱vatva̍tībhiḥ | ū̱ti-bhi̍ḥ |
indra̍m | kṣo̱ṇīḥ | a̱va̱rdha̱ya̱n | va̱yāḥ-i̍va |
tri-ka̍drukeṣu | ceta̍nam | de̱vāsa̍ḥ | ya̱jñam | a̱tna̱ta̱ |
tam | it | va̱rdha̱ntu̱ | na̱ḥ | gira̍ḥ | sa̱dā-vṛ̍dham |
sto̱tā | yat | te̱ | anu̍-vrataḥ | u̱kthāni̍ | ṛ̱tu̱-thā | da̱dhe |
śuci̍ḥ | pā̱va̱kaḥ | u̱cya̱te̱ | saḥ | adbhu̍taḥ |
tat | it | ru̱drasya̍ | ce̱ta̱ti̱ | ya̱hvam | pra̱tneṣu̍ | dhāma̍-su |
mana̍ḥ | yatra̍ | vi | tat | da̱dhuḥ | vi-ce̍tasaḥ |
yadi̍ | me̱ | sa̱khyam | ā̱-vara̍ḥ | i̱masya̍ | pā̱hi̱ | andha̍saḥ |
yena̍ | viśvā̍ḥ | ati̍ | dviṣa̍ḥ | atā̍rima |
ka̱dā | te̱ | i̱ndra̱ | gi̱rva̱ṇa̱ḥ | sto̱tā | bha̱vā̱ti̱ | śam-ta̍maḥ |
ka̱dā | na̱ḥ | gavye̍ | aśvye̍ | vasau̍ | da̱dha̱ḥ |
u̱ta | te̱ | su-stu̍tā | harī̱ iti̍ | vṛṣa̍ṇā | va̱ha̱ta̱ḥ | ratha̍m |
a̱ju̱ryasya̍ | ma̱din-ta̍mam | yam | īma̍he |
tam | ī̱ma̱he̱ | pu̱ru̱-stu̱tam | ya̱hvam | pra̱tnābhi̍ḥ | ū̱ti-bhi̍ḥ |
ni | ba̱rhiṣi̍ | pri̱ye | sa̱da̱t | adha̍ | dvi̱tā |
vardha̍sva | su | pu̱ru̱-stu̱ta̱ | ṛṣi̍-stutābhiḥ | ū̱ti-bhi̍ḥ |
dhu̱kṣasva̍ | pi̱pyuṣī̍m | iṣa̍m | ava̍ | ca̱ | na̱ḥ |
indra̍ | tvam | a̱vi̱tā | it | a̱si̱ | i̱tthā | stu̱va̱taḥ | a̱dri̱-va̱ḥ |
ṛ̱tāt | i̱ya̱rmi̱ | te̱ | dhiya̍m | ma̱na̱ḥ-yuja̍m |
i̱ha | tyā | sa̱dha̱-mādyā̍ | yu̱jā̱naḥ | soma̍-pītaye |
harī̱ iti̍ | i̱ndra̱ | pra̱tadva̍sū̱ iti̍ pra̱tat-va̍sū | a̱bhi | sva̱ra̱ |
a̱bhi | sva̱ra̱ntu̱ | ye | tava̍ | ru̱drāsa̍ḥ | sa̱kṣa̱ta̱ | śriya̍m |
u̱to iti̍ | ma̱rutva̍tīḥ | viśa̍ḥ | a̱bhi | praya̍ḥ |
i̱māḥ | a̱sya̱ | pra-tū̍rtayaḥ | pa̱dam | ju̱ṣa̱nta̱ | yat | di̱vi |
nābhā̍ | ya̱jñasya̍ | sam | da̱dhu̱ḥ | yathā̍ | vi̱de |
a̱yam | dī̱rghāya̍ | cakṣa̍se | prāci̍ | pra̱-ya̱ti | a̱dhva̱re |
mimī̍te | ya̱jñam | ā̱nu̱ṣak | vi̱-cakṣya̍ |
vṛṣā̍ | a̱yam | i̱ndra̱ | te̱ | ratha̍ḥ | u̱to iti̍ | te̱ | vṛṣa̍ṇā | harī̱ iti̍ |
vṛṣā̍ | tvam | śa̱ta̱kra̱to̱ iti̍ śata-krato | vṛṣā̍ | hava̍ḥ |
vṛṣā̍ | grāvā̍ | vṛṣā̍ | mada̍ḥ | vṛṣā̍ | soma̍ḥ | a̱yam | su̱taḥ |
vṛṣā̍ | ya̱jñaḥ | yam | inva̍si | vṛṣā̍ | hava̍ḥ |
vṛṣā̍ | tvā̱ | vṛṣa̍ṇam | hu̱ve̱ | vajri̍n | ci̱trābhi̍ḥ | ū̱ti-bhi̍ḥ |
va̱vantha̍ | hi | prati̍-stutim | vṛṣā̍ | hava̍ḥ |
yat | i̱ndra̱ | a̱ham | yathā̍ | tvam | īśī̍ya | vasva̍ḥ | eka̍ḥ | it |
sto̱tā | me̱ | go-sa̍khā | syā̱t |
śikṣe̍yam | a̱smai̱ | ditse̍yam | śacī̍-pate | ma̱nī̱ṣiṇe̍ |
yat | a̱ham | go-pa̍tiḥ | syā̱m |
dhe̱nuḥ | te̱ | i̱ndra̱ | sū̱nṛtā̍ | yaja̍mānāya | su̱nva̱te |
gām | aśva̍m | pi̱pyuṣī̍ | du̱he̱ |
na | te̱ | va̱rtā | a̱sti̱ | rādha̍saḥ | indra̍ | de̱vaḥ | na | martya̍ḥ |
yat | ditsa̍si | stu̱taḥ | ma̱gham |
ya̱jñaḥ | indra̍m | a̱va̱rdha̱ya̱t | yat | bhūmi̍m | vi | ava̍rtayat |
ca̱krā̱ṇaḥ | o̱pa̱śam | di̱vi |
vā̱vṛ̱dhā̱nasya̍ | te̱ | va̱yam | viśvā̍ | dhanā̍ni | ji̱gyuṣa̍ḥ |
ū̱tim | i̱ndra̱ | ā | vṛ̱ṇī̱ma̱he̱ |
vi | a̱ntari̍kṣam | a̱ti̱ra̱t | made̍ | soma̍sya | ro̱ca̱nā |
indra̍ḥ | yat | abhi̍nat | va̱lam |
ut | gāḥ | ā̱ja̱t | aṅgi̍raḥ-bhyaḥ | ā̱viḥ | kṛ̱ṇvan | guhā̍ | sa̱tīḥ |
a̱rvāñca̍m | nu̱nu̱de̱ | va̱lam |
indre̍ṇa | ro̱ca̱nā | di̱vaḥ | dṛ̱ḻhāni̍ | dṛ̱ṁhi̱tāni̍ | ca̱ |
sthi̱rāṇi̍ | na | pa̱rā̱-nude̍ |
a̱pām | ū̱rmiḥ | mada̍n-iva | stoma̍ḥ | i̱ndra̱ | a̱ji̱ra̱-ya̱te̱ |
vi | te̱ | madā̍ḥ | a̱rā̱ji̱ṣu̱ḥ |
tvam | hi | sto̱ma̱-vardha̍naḥ | indra̍ | asi̍ | u̱ktha̱-vardha̍naḥ |
sto̱tṝ̱ṇām | u̱ta | bha̱dra̱-kṛt |
indra̍m | it | ke̱śinā̍ | harī̱ iti̍ | so̱ma̱-peyā̍ya | va̱kṣa̱ta̱ḥ |
upa̍ | ya̱jñam | su̱-rādha̍sam |
a̱pām | phene̍na | namu̍ceḥ | śira̍ḥ | i̱ndra̱ | ut | a̱va̱rta̱yca̱ḥ |
viśvā̍ḥ | yat | aja̍yaḥ | spṛdha̍ḥ |
mā̱yābhi̍ḥ | u̱t-sisṛ̍psataḥ | indra̍ | dyām | ā̱-ruru̍kṣataḥ |
ava̍ | dasyū̍n | a̱dhū̱nu̱thā̱ḥ |
a̱su̱nvām | i̱ndra̱ | sa̱m-sada̍m | viṣū̍cīm | vi | a̱nā̱śa̱ya̱ḥ |
so̱ma̱-pāḥ | ut-ta̍raḥ | bhava̍n |
tam | ū̱m̐ iti̍ | a̱bhi | pra | gā̱ya̱ta̱ | pu̱ru̱-hū̱tam | pu̱ru̱-stu̱tam |
indra̍m | gī̱ḥ-bhiḥ | ta̱vi̱ṣam | ā | vi̱vā̱sa̱ta̱ |
yasya̍ | dvi̱-barha̍saḥ | bṛ̱hat | saha̍ḥ | dā̱dhāra̍ | roda̍sī̱ iti̍ |
gi̱rīn | ajrā̍n | a̱paḥ | sva̍ḥ | vṛ̱ṣa̱-tva̱nā |
saḥ | rā̱ja̱si̱ | pu̱ru̱-stu̱ta̱ | eka̍ḥ | vṛ̱trāṇi̍ | ji̱ghna̱se̱ |
indra̍ | jaitrā̍ | śra̱va̱syā̍ | ca̱ | yanta̍ve |
tam | te̱ | mada̍m | gṛ̱ṇī̱ma̱si̱ | vṛṣa̍ṇam | pṛ̱t-su | sa̱sa̱him |
ū̱m̐ iti̍ | lo̱ka̱-kṛ̱tnum | a̱dri̱-va̱ḥ | ha̱ri̱-śriya̍m |
yena̍ | jyotī̍ṁṣi | ā̱yave̍ | mana̍ve | ca̱ | vi̱vedi̍tha |
ma̱ndā̱naḥ | a̱sya | ba̱rhiṣa̍ḥ | vi | rā̱ja̱si̱ |
tat | a̱dya | ci̱t | te̱ | u̱kthina̍ḥ | anu̍ | stu̱va̱nti̱ | pū̱rva-thā̍ |
vṛṣa̍-patnīḥ | a̱paḥ | ja̱ya̱ | di̱ve-di̍ve |
tava̍ | tyat | i̱ndri̱yam | bṛ̱hat | tava̍ | śuṣma̍m | u̱ta | kratu̍m |
vajra̍m | śi̱śā̱ti̱ | dhi̱ṣaṇā̍ | vare̍ṇyam |
tava̍ | dyauḥ | i̱ndra̱ | pauṁsya̍m | pṛ̱thi̱vī | va̱rdha̱ti̱ | śrava̍ḥ |
tvām | āpa̍ḥ | parva̍tāsaḥ | ca̱ | hi̱nvi̱re̱ |
tvām | viṣṇu̍ḥ | bṛ̱han | kṣaya̍ḥ | mi̱traḥ | gṛ̱ṇā̱ti̱ | varu̍ṇaḥ |
tvām | śardha̍ḥ | ma̱da̱ti̱ | anu̍ | māru̍tam |
tvam | vṛṣā̍ | janā̍nām | maṁhi̍ṣṭhaḥ | i̱ndra̱ | ja̱jñi̱ṣe̱ |
sa̱trā | viśvā̍ | su̱-a̱pa̱tyāni̍ | da̱dhi̱ṣe̱ |
sa̱trā | tvam | pu̱ru̱-stu̱ta̱ | eka̍ḥ | vṛ̱trāṇi̍ | to̱śa̱se̱ |
na | a̱nyaḥ | indrā̍t | kara̍ṇam | bhūya̍ḥ | i̱nva̱ti̱ |
yat | i̱ndra̱ | ma̱nma̱-śaḥ | tvā̱ | nānā̍ | hava̍nte | ū̱taye̍ |
a̱smāke̍bhiḥ | nṛ-bhi̍ḥ | atra̍ | sva̍ḥ | ja̱ya̱ |
ara̱m | kṣayā̍ya | na̱ḥ | ma̱he | viśvā̍ | rū̱pāṇi̍ | ā̱-vi̱śan |
indra̍m | jaitrā̍ya | ha̱rṣa̱ya̱ | śacī̱3̱̍-pati̍m |
pra | sa̱m-rāja̍m | ca̱rṣa̱ṇī̱nām | indra̍m | sto̱tā̱ | navya̍m | gī̱ḥ-bhiḥ |
nara̍m | nṛ̱-saha̍m | maṁhi̍ṣṭham |
yasmi̍n | u̱kthāni̍ | raṇya̍nti | viśvā̍ni | ca̱ | śra̱va̱syā̍ |
a̱pām | ava̍ḥ | na | sa̱mu̱dre |
tam | su̱-stu̱tyā | ā | vi̱vā̱se̱ | jye̱ṣṭha̱-rāja̍m | bhare̍ | kṛ̱tnum |
ma̱haḥ | vā̱jina̍m | sa̱ni-bhya̍ḥ |
yasya̍ | anū̍nāḥ | ga̱bhī̱rāḥ | madā̍ḥ | u̱rava̍ḥ | taru̍trāḥ |
ha̱rṣu̱-manta̍ḥ | śūra̍-sātau |
tam | it | dhane̍ṣu | hi̱teṣu̍ | a̱dhi̱-vā̱kāya̍ | ha̱va̱nte̱ |
yeṣā̍m | indra̍ḥ | te̱ | ja̱ya̱nti̱ |
tam | it | cyau̱tnaiḥ | ārya̍nti | tam | kṛ̱tebhi̍ḥ | ca̱rṣa̱ṇaya̍ḥ |
e̱ṣaḥ | indra̍ḥ | va̱ri̱va̱ḥ-kṛt |
indra̍ḥ | bra̱hmā | indra̍ḥ | ṛṣi̍ḥ | indra̍ḥ | pu̱ru | pu̱ru̱-hū̱taḥ |
ma̱hān | ma̱hībhi̍ḥ | śacī̍bhiḥ |
saḥ | stomya̍ḥ | saḥ | havya̍ḥ | sa̱tyaḥ | satvā̍ | tu̱vi̱-kū̱rmiḥ |
eka̍ḥ | ci̱t | san | a̱bhi-bhū̍tiḥ |
tam | a̱rkebhi̍ḥ | tam | sāma̍-bhiḥ | tam | gā̱ya̱traiḥ | ca̱rṣa̱ṇaya̍ḥ |
indra̍m | va̱rdha̱nti̱ | kṣi̱taya̍ḥ |
pra̱-ne̱tāra̍m | vasya̍ḥ | accha̍ | kartā̍ram | jyoti̍ḥ | sa̱mat-su̍ |
sa̱sa̱hvāṁsa̍m | yu̱dhā | a̱mitrā̍n |
saḥ | na̱ḥ | papri̍ḥ | pā̱ra̱yā̱ti̱ | sva̱sti | nā̱vā | pu̱ru̱-hū̱taḥ |
indra̍ḥ | viśvā̍ḥ | ati̍ | dviṣa̍ḥ |
saḥ | tvam | na̱ḥ | i̱ndra̱ | vāje̍bhiḥ | da̱śa̱sya | ca̱ | gā̱tu̱-ya | ca̱ |
accha̍ | ca̱ | na̱ḥ | su̱mnam | ne̱ṣi̱ |
ā | yā̱hi̱ | su̱su̱ma | hi | te̱ | indra̍ | soma̍m | piba̍ | i̱mam |
ā | i̱dam | ba̱rhiḥ | sa̱da̱ḥ | mama̍ |
ā | tvā̱ | bra̱hma̱-yujā̍ | harī̱ iti̍ | vaha̍tām | i̱ndra̱ | ke̱śinā̍ |
upa̍ | brahmā̍ṇi | na̱ḥ | śṛ̱ṇu̱ |
bra̱hmāṇa̍ḥ | tvā̱ | va̱yam | yu̱jā | so̱ma̱-pām | i̱ndra̱ | so̱mina̍ḥ |
su̱ta-va̍ntaḥ | ha̱vā̱ma̱he̱ |
ā | na̱ḥ | yā̱hi̱ | su̱ta-va̍taḥ | a̱smāka̍m | su̱-stu̱tīḥ | upa̍ |
piba̍ | su | śi̱pri̱n | andha̍saḥ |
ā | te̱ | si̱ñcā̱mi̱ | ku̱kṣyoḥ | anu̍ | gātrā̍ | vi | dhā̱va̱tu̱ |
gṛ̱bhā̱ya | ji̱hvayā̍ | madhu̍ |
svā̱duḥ | te̱ | a̱stu̱ | sa̱m-sude̍ | madhu̍-mān | ta̱nve̍ | tava̍ |
soma̍ḥ | śam | a̱stu̱ | te̱ | hṛ̱de |
a̱yam | ū̱m̐ iti̍ | tvā̱ | vi̱-ca̱rṣa̱ṇe̱ | janī̍ḥ-iva | a̱bhi | sam-vṛ̍taḥ |
pra | soma̍ḥ | i̱ndra̱ | sa̱rpa̱tu̱ |
tu̱vi̱-grīva̍ḥ | va̱pā-u̍daraḥ | su̱-bā̱huḥ | andha̍saḥ | made̍ |
indra̍ḥ | vṛ̱trāṇi̍ | ji̱ghna̱te̱ |
indra̍ | pra | i̱hi̱ | pu̱raḥ | tvam | viśva̍sya | īśā̍naḥ | oja̍sā |
vṛ̱trāṇi̍ | vṛ̱tra̱-ha̱n | ja̱hi̱ |
dī̱rghaḥ | te̱ | a̱stu̱ | a̱ṅku̱śaḥ | yena̍ | vasu̍ | pra̱-yaccha̍si |
yaja̍mānāya | su̱nva̱te |
a̱yam | te̱ | i̱ndra̱ | soma̍ḥ | ni-pū̍taḥ | adhi̍ | ba̱rhiṣi̍ |
ā | i̱hi̱ | ī̱m | a̱sya | drava̍ | piba̍ |
śāci̍go̱ iti̱ śāci̍-go | śāci̍-pūjana | a̱yam | raṇā̍ya | te̱ | su̱taḥ |
ākha̍ṇḍala | pra | hū̱ya̱se̱ |
yaḥ | te̱ | śṛ̱ṅga̱-vṛ̱ṣa̱ḥ | na̱pā̱t | prana̍pā̱diti̱ pra-na̍pāt | ku̱ṇḍa̱-pāyya̍ḥ |
ni | a̱smi̱n | da̱dhre̱ | ā | mana̍ḥ |
vāsto̍ḥ | pa̱te̱ | dhru̱vā | sthūṇā̍ | aṁsa̍tram | so̱myānā̍m |
dra̱psaḥ | bhe̱ttā | pu̱rām | śaśva̍tīnām | indra̍ḥ | munī̍nām | sakhā̍ |
pṛdā̍ku-sānuḥ | ya̱ja̱taḥ | go̱-eṣa̍ṇaḥ | eka̍ḥ | san | a̱bhi | bhūya̍saḥ |
bhūrṇi̍m | aśva̍m | na̱ya̱t | tu̱jā | pu̱raḥ | gṛ̱bhā | indra̍m | soma̍sya | pī̱taye̍ |
i̱dam | ha̱ | nū̱nam | e̱ṣā̱m | su̱mnam | bhi̱kṣe̱ta̱ | martya̍ḥ |
ā̱di̱tyānā̍m | apū̍rvyam | savī̍mani |
a̱na̱rvāṇa̍ḥ | hi | e̱ṣā̱m | panthā̍ | ā̱di̱tyānā̍m |
ada̍bdhāḥ | santi̍ | pā̱yava̍ḥ | su̱ge̱-vṛdha̍ḥ |
tat | su | na̱ḥ | sa̱vi̱tā | bhaga̍ḥ | varu̍ṇaḥ | mi̱traḥ | a̱rya̱mā |
śarma̍ | ya̱ccha̱ntu̱ | sa̱-pratha̍ḥ | yat | īma̍he |
de̱vebhi̍ḥ | de̱vi̱ | a̱di̱te̱ | ari̍ṣṭa-bharman | ā | ga̱hi̱ |
smat | sū̱ri-bhi̍ḥ | pu̱ru̱-pri̱ye̱ | su̱śarma̍-bhiḥ |
te | hi | pu̱trāsa̍ḥ | adi̍teḥ | vi̱duḥ | dveṣā̍ṁsi | yota̍ve |
a̱ṁhoḥ | ci̱t | u̱ru̱-cakra̍yaḥ | a̱ne̱hasa̍ḥ |
adi̍tiḥ | na̱ḥ | divā̍ | pa̱śum | adi̍tiḥ | nakta̍m | adva̍yāḥ |
adi̍tiḥ | pā̱tu̱ | aṁha̍saḥ | sa̱dā-vṛ̍dhā |
u̱ta | syā | na̱ḥ | divā̍ | ma̱tiḥ | adi̍tiḥ | ū̱tyā | ā | ga̱ma̱t |
sā | śam-tā̍ti | maya̍ḥ | ka̱ra̱t | apa̍ | sridha̍ḥ |
u̱ta | tyā | daivyā̍ | bhi̱ṣajā̍ | śam | na̱ḥ | ka̱ra̱ta̱ḥ | a̱śvinā̍ |
yu̱yu̱yātā̍m | i̱taḥ | rapa̍ḥ | apa̍ | sridha̍ḥ |
śam | a̱gniḥ | a̱gni-bhi̍ḥ | ka̱ra̱t | śam | na̱ḥ | ta̱pa̱tu̱ | sūrya̍ḥ |
śam | vāta̍ḥ | vā̱tu̱ | a̱ra̱pāḥ | apa̍ | sridha̍ḥ |
apa̍ | amī̍vām | apa̍ | sridha̍m | apa̍ | se̱dha̱ta̱ | du̱ḥ-ma̱tim |
ādi̍tyāsaḥ | yu̱yota̍na | na̱ḥ | aṁha̍saḥ |
yu̱yota̍ | śaru̍m | a̱smat | ā | ādi̍tyāsaḥ | u̱ta | ama̍tim |
ṛdha̍k | dveṣa̍ḥ | kṛ̱ṇu̱ta̱ | vi̱śva̱-ve̱da̱sa̱ḥ |
tat | su | na̱ḥ | śarma̍ | ya̱ccha̱ta̱ | ādi̍tyāḥ | yat | mumo̍cati |
ena̍svantam | ci̱t | ena̍saḥ | su̱-dā̱na̱va̱ḥ |
yaḥ | na̱ḥ | kaḥ | ci̱t | riri̍kṣati | ra̱kṣa̱ḥ-tvena̍ | martya̍ḥ |
svaiḥ | saḥ | evai̍ḥ | ri̱ri̱ṣī̱ṣṭa̱ | yuḥ | jana̍ḥ |
sam | it | tam | a̱gham | a̱śna̱va̱t | du̱ḥ-śaṁsa̍m | martya̍m | ri̱pum |
yaḥ | a̱sma̱-trā | du̱ḥ-hanā̍vān | upa̍ | dva̱yuḥ |
pā̱ka̱-trā | stha̱na̱ | de̱vā̱ḥ | hṛ̱t-su | jā̱nī̱tha̱ | martya̍m |
upa̍ | dva̱yum | ca̱ | adva̍yum | ca̱ | va̱sa̱va̱ḥ |
ā | śarma̍ | parva̍tānām | ā | u̱ta | a̱pām | vṛ̱ṇī̱ma̱he̱ |
dyāvā̍kṣāmā | ā̱re | a̱smat | rapa̍ḥ | kṛ̱ta̱m |
te | na̱ḥ | bha̱dreṇa̍ | śarma̍ṇā | yu̱ṣmāka̍m | nā̱vā | va̱sa̱va̱ḥ |
ati̍ | viśvā̍ni | du̱ḥ-i̱tā | pi̱pa̱rta̱na̱ |
tu̱ce | tanā̍ya | tat | su | na̱ḥ | drāghī̍yaḥ | āyu̍ḥ | jī̱vase̍ |
ādi̍tyāsaḥ | su̱-ma̱ha̱sa̱ḥ | kṛ̱ṇota̍na |
ya̱jñaḥ | hī̱ḻaḥ | va̱ḥ | anta̍raḥ | ādi̍tyāḥ | asti̍ | mṛ̱ḻata̍ |
yu̱ṣme iti̍ | it | va̱ḥ | api̍ | sma̱si̱ | sa̱-jā̱tye̍ |
bṛ̱hat | varū̍tham | ma̱rutā̍m | de̱vam | trā̱tara̍m | a̱śvinā̍ |
mi̱tram | ī̱ma̱he̱ | varu̍ṇam | sva̱staye̍ |
a̱ne̱haḥ | mi̱tra̱ | a̱rya̱ma̱n | nṛ̱-vat | va̱ru̱ṇa̱ | śaṁsya̍m |
tri̱-varū̍tham | ma̱ru̱ta̱ḥ | ya̱nta̱ | na̱ḥ | cha̱rdiḥ |
ye | ci̱t | hi | mṛ̱tyu-ba̍ndhavaḥ | ādi̍tyāḥ | mana̍vaḥ | smasi̍ |
pra | su | na̱ḥ | āyu̍ḥ | jī̱vase̍ | ti̱re̱ta̱na̱ |
tam | gū̱rdha̱ya̱ | sva̍ḥ-naram | de̱vāsa̍ḥ | de̱vam | a̱ra̱tim | da̱dha̱nvi̱re̱ |
de̱va̱-trā | ha̱vyam | ā | ū̱hi̱re̱ |
vibhū̍ta-rātim | vi̱pra̱ | ci̱tra-śo̍ciṣam | a̱gnim | ī̱ḻi̱ṣva̱ | ya̱ntura̍m |
a̱sya | megha̍sya | so̱myasya̍ | so̱bha̱re̱ | pra | ī̱m | a̱dhva̱rāya̍ | pūrvya̍m |
yaji̍ṣṭham | tvā̱ | va̱vṛ̱ma̱he̱ | de̱vam | de̱va̱-trā | hotā̍ram | ama̍rtyam |
a̱sya | ya̱jñasya̍ | su̱-kratu̍m |
ū̱rjaḥ | napā̍tam | su̱-bhaga̍m | su̱-dīdi̍tim | a̱gnim | śreṣṭha̍-śociṣam |
saḥ | na̱ḥ | mi̱trasya̍ | varu̍ṇasya | saḥ | a̱pām | ā | su̱mnam | ya̱kṣa̱te̱ | di̱vi |
yaḥ | sa̱m-idhā̍ | yaḥ | ā-hu̍tī | yaḥ | vede̍na | da̱dāśa̍ | marta̍ḥ | a̱gnaye̍ |
yaḥ | nama̍sā | su̱-a̱dhva̱raḥ |
tasya̍ | it | arva̍ntaḥ | ra̱ṁha̱ya̱nte̱ | ā̱śava̍ḥ | tasya̍ | dyu̱mni-ta̍mam | yaśa̍ḥ |
na | tam | aṁha̍ḥ | de̱va-kṛ̍tam | kuta̍ḥ | ca̱na | na | martya̍-kṛtam | na̱śa̱t |
su̱-a̱gnaya̍ḥ | va̱ḥ | a̱gni-bhi̍ḥ | syāma̍ | sū̱no̱ iti̍ | sa̱ha̱sa̱ḥ | ū̱rjā̱m | pa̱te̱ |
su̱-vīra̍ḥ | tvam | a̱sma̱-yuḥ |
pra̱-śaṁsa̍mānaḥ | ati̍thiḥ | na | mi̱triya̍ḥ | a̱gniḥ | ratha̍ḥ | na | vedya̍ḥ |
tve̱ iti̍ | kṣemā̍saḥ | api̍ | sa̱nti̱ | sā̱dhava̍ḥ | tvam | rājā̍ | ra̱yī̱ṇām |
saḥ | a̱ddhā | dā̱śu-a̍dhvaraḥ | agne̍ | marta̍ḥ | su̱-bha̱ga̱ | saḥ | pra̱-śaṁsya̍ḥ |
saḥ | dhī̱bhiḥ | a̱stu̱ | sani̍tā |
yasya̍ | tvam | ū̱rdhvaḥ | a̱dhva̱rāya̍ | tiṣṭha̍si | kṣa̱yat-vī̍raḥ | saḥ | sā̱dha̱te̱ |
saḥ | arva̍t-bhiḥ | sani̍tā | saḥ | vi̱pa̱nyu̱-bhi̱ḥ | saḥ | śūrai̍ḥ | sani̍tā | kṛ̱tam |
yasya̍ | a̱gniḥ | vapu̍ḥ | gṛ̱he | stoma̍m | cana̍ḥ | dadhī̍ta | vi̱śva-vā̍ryaḥ |
ha̱vyā | vā̱ | vevi̍ṣat | viṣa̍ḥ |
vipra̍sya | vā̱ | stu̱va̱taḥ | sa̱ha̱sa̱ḥ | ya̱ho̱ iti̍ | ma̱kṣu-ta̍masya | rā̱tiṣu̍ |
a̱vaḥ-de̍vam | u̱pari̍-martyam | kṛ̱dhi̱ | vaso̱ iti̍ | vi̱vi̱duṣa̍ḥ | vaca̍ḥ |
yaḥ | a̱gnim | ha̱vyadā̍ti-bhiḥ | nama̍ḥ-bhiḥ | vā̱ | su̱-dakṣa̍m | ā̱-vivā̍sati |
gi̱rā | vā̱ | a̱ji̱ra-śo̍ciṣam |
sa̱m-idhā̍ | yaḥ | ni-śi̍tī | dāśa̍t | adi̍tim | dhāma̍-bhiḥ | a̱sya̱ | martya̍ḥ |
viśvā̍ | it | saḥ | dhī̱bhiḥ | su̱-bhaga̍ḥ | janā̍n | ati̍ | dyu̱mnaiḥ | u̱dgaḥ-i̍va | tā̱ri̱ṣa̱t |
tat | a̱gne̱ | dyu̱mnam | ā | bha̱ra̱ | yat | sa̱saha̍t | sada̍ne | kam | ci̱t | a̱triṇa̍m |
ma̱nyum | jana̍sya | du̱ḥ-dhya̍ḥ |
yena̍ | caṣṭe̍ | varu̍ṇaḥ | mi̱traḥ | a̱rya̱mā | yena̍ | nāsa̍tyā | bhaga̍ḥ |
va̱yam | tat | te̱ | śava̍sā | gā̱tu̱vit-ta̍māḥ | indra̍tvā-ūtāḥ | vi̱dhe̱ma̱hi̱ |
te | gha̱ | it | a̱gne̱ | su̱-ā̱dhya̍ḥ | ye | tvā̱ | vi̱pra̱ | ni̱-da̱dhi̱re | nṛ̱-cakṣa̍sam |
viprā̍saḥ | de̱va̱ | su̱-kratu̍m |
te | it | vedi̍m | su̱-bha̱ga̱ | te | ā-hu̍tim | te | sotu̍m | ca̱kri̱re̱ | di̱vi |
te | it | vāje̍bhiḥ | ji̱gyu̱ḥ | ma̱hat | dhana̍m | ye | tve iti̍ | kāma̍m | ni̱-e̱ri̱re |
bha̱draḥ | na̱ḥ | a̱gniḥ | ā-hu̍taḥ | bha̱drā | rā̱tiḥ | su̱-bha̱ga̱ | bha̱draḥ | a̱dhva̱raḥ |
bha̱drāḥ | u̱ta | pra-śa̍stayaḥ |
bha̱dram | mana̍ḥ | kṛ̱ṇu̱ṣva̱ | vṛ̱tra̱-tūrye̍ | yena̍ | sa̱mat-su̍ | sa̱saha̍ḥ |
ava̍ | sthi̱rā | ta̱nu̱hi̱ | bhūri̍ | śardha̍tām | va̱nema̍ | te̱ | a̱bhiṣṭi̍-bhiḥ |
īḻe̍ | gi̱rā | manu̍ḥ-hitam | yam | de̱vāḥ | dū̱tam | a̱ra̱tim | ni̱-e̱ri̱re |
yaji̍ṣṭham | ha̱vya̱-vāha̍nam |
ti̱gma-ja̍mbhāya | taru̍ṇāya | rāja̍te | praya̍ḥ | gā̱ya̱si̱ | a̱gnaye̍ |
yaḥ | pi̱ṁśate̍ | sū̱nṛtā̍bhiḥ | su̱-vīrya̍m | a̱gniḥ | ghṛ̱tebhi̍ḥ | ā-hu̍taḥ |
yadi̍ | ghṛ̱tebhi̍ḥ | ā-hu̍taḥ | vāśī̍m | a̱gniḥ | bhara̍te | ut | ca̱ | ava̍ | ca̱ |
asu̍raḥ-iva | ni̱ḥ-nija̍m |
yaḥ | ha̱vyāni̍ | aira̍yata | manu̍ḥ-hitaḥ | de̱vaḥ | ā̱sā | su̱-ga̱ndhinā̍ |
vivā̍sate | vāryā̍ṇi | su̱-a̱dhva̱raḥ | hotā̍ | de̱vaḥ | ama̍rtyaḥ |
yat | a̱gne̱ | martya̍ḥ | tvam | syām | a̱ham | mi̱tra̱-ma̱ha̱ḥ | ama̍rtyaḥ |
saha̍saḥ | sū̱no̱ iti̍ | ā̱-hu̱ta̱ |
na | tvā̱ | rā̱sī̱ya̱ | a̱bhi-śa̍staye | va̱so̱ iti̍ | na | pā̱pa̱-tvāya̍ | sa̱ntya̱ |
na | me̱ | sto̱tā | a̱ma̱ti̱-vā | na | duḥ-hi̍taḥ | syāt | a̱gne̱ | na | pā̱payā̍ |
pi̱tuḥ | na | pu̱traḥ | su-bhṛ̍taḥ | du̱ro̱ṇe | ā | de̱vān | e̱tu̱ | pra | na̱ḥ | ha̱viḥ |
tava̍ | a̱ham | a̱gne̱ | ū̱ti-bhi̍ḥ | nedi̍ṣṭhābhiḥ | sa̱ce̱ya̱ | joṣa̍m | ā | va̱so̱ iti̍ |
sadā̍ | de̱vasya̍ | martya̍ḥ |
tava̍ | kratvā̍ | sa̱ne̱ya̱m | tava̍ | rā̱ti-bhi̍ḥ | agne̍ | tava̍ | praśa̍sti-bhiḥ |
tvām | it | ā̱hu̱ḥ | pra-ma̍tim | va̱so̱ iti̍ | mama̍ | agne̍ | harṣa̍sva | dāta̍ve |
pra | saḥ | a̱gne̱ | tava̍ | ū̱ti-bhi̍ḥ | su̱-vīrā̍bhiḥ | ti̱ra̱te̱ | vāja̍bharma-bhiḥ |
yasya̍ | tvam | sa̱khyam | ā̱-vara̍ḥ |
tava̍ | dra̱psaḥ | nīla̍-vān | vā̱śaḥ | ṛ̱tviya̍ḥ | indhā̍naḥ | si̱ṣṇo̱ iti̍ | ā | da̱de̱ |
tvam | ma̱hī̱nām | u̱ṣasā̍m | a̱si̱ | pri̱yaḥ | kṣa̱paḥ | vastu̍ṣu | rā̱ja̱si̱ |
tam | ā | a̱ga̱nma̱ | sobha̍rayaḥ | sa̱hasra̍-muṣkam | su̱-a̱bhi̱ṣṭim | ava̍se |
sa̱m-rāja̍m | trāsa̍dasyavam |
yasya̍ | te̱ | a̱gne̱ | a̱nye | a̱gnaya̍ḥ | u̱pa̱-kṣita̍ḥ | va̱yāḥ-i̍va |
vipa̍ḥ | na | dyu̱mnā | ni | yu̱ve̱ | janā̍nām | tava̍ | kṣa̱trāṇi̍ | va̱rdhaya̍n |
yam | ā̱di̱tyā̱sa̱ḥ | a̱dru̱ha̱ḥ | pā̱ram | naya̍tha | martya̍m |
ma̱ghonā̍m | viśve̍ṣām | su̱-dā̱na̱va̱ḥ |
yū̱yam | rā̱jā̱na̱ḥ | kam | ci̱t | ca̱rṣa̱ṇi̱-sa̱ha̱ḥ | kṣaya̍ntam | mānu̍ṣān | anu̍ |
va̱yam | te | va̱ḥ | varu̍ṇa | mitra̍ | arya̍man | syāma̍ | it | ṛ̱tasya̍ | ra̱thya̍ḥ |
adā̍t | me̱ | pau̱ru̱-ku̱tsyaḥ | pa̱ñcā̱śata̍m | tra̱sada̍syuḥ | va̱dhūnā̍m |
maṁhi̍ṣṭhaḥ | a̱ryaḥ | sat-pa̍tiḥ |
u̱ta | me̱ | pra̱yiyo̍ḥ | va̱yiyo̍ḥ | su̱-vāstvā̍ḥ | adhi̍ | tugva̍ni |
ti̱sṝ̱ṇām | sa̱pta̱tī̱nām | śyā̱vaḥ | pra̱-ne̱tā | bhu̱va̱t | vasu̍ḥ | diyā̍nām | pati̍ḥ |
ā | ga̱nta̱ | mā | ri̱ṣa̱ṇya̱ta̱ | pra-sthā̍vānaḥ | mā | apa̍ | sthā̱ta̱ | sa̱-ma̱nya̱va̱ḥ |
sthi̱rā | ci̱t | na̱ma̱yi̱ṣṇa̱va̱ḥ |
vī̱ḻu̱pa̱vi-bhi̍ḥ | ma̱ru̱ta̱ḥ | ṛ̱bhu̱kṣa̱ṇa̱ḥ | ā | ru̱drā̱sa̱ḥ | su̱dī̱ti-bhi̍ḥ |
i̱ṣā | na̱ḥ | a̱dya | ā | ga̱ta̱ | pu̱ru̱-spṛ̱ha̱ḥ | ya̱jñam | ā | so̱bha̱rī̱-yava̍ḥ |
vi̱dma | hi | ru̱driyā̍ṇām | śuṣma̍m | u̱gram | ma̱rutā̍m | śimī̍-vatām |
viṣṇo̍ḥ | e̱ṣasya̍ | mī̱ḻhuṣā̍m |
vi | dvī̱pāni̍ | pāpa̍tan | tiṣṭha̍t | du̱cchunā̍ | u̱bhe iti̍ | yu̱ja̱nta̱ | roda̍sī̱ iti̍ |
pra | dhanvā̍ni | ai̱ra̱ta̱ | śu̱bhra̱-khā̱da̱ya̱ḥ | yat | eja̍tha | sva̱-bhā̱na̱va̱ḥ |
acyu̍tā | ci̱t | va̱ḥ | ajma̍n | ā | nāna̍dati | parva̍tāsaḥ | vana̱spati̍ḥ |
bhūmi̍ḥ | yāme̍ṣu | re̱ja̱te̱ |
amā̍ya | va̱ḥ | ma̱ru̱ta̱ḥ | yāta̍ve | dyauḥ | jihī̍te | ut-ta̍rā | bṛ̱hat |
yatra̍ | nara̍ḥ | dedi̍śate | ta̱nūṣu̍ | ā | tvakṣā̍ṁsi | ba̱hu-o̍jasaḥ |
sva̱dhām | anu̍ | śriya̍m | nara̍ḥ | mahi̍ | tve̱ṣāḥ | ama̍-vantaḥ | vṛṣa̍-psavaḥ |
vaha̍nte | ahru̍ta-psavaḥ |
gobhi̍ḥ | vā̱ṇaḥ | a̱jya̱te̱ | sobha̍rīṇām | rathe̍ | kośe̍ | hi̱ra̱ṇyaye̍ |
go-ba̍ndhavaḥ | su̱-jā̱tāsa̍ḥ | i̱ṣe | bhu̱je | ma̱hānta̍ḥ | na̱ḥ | spara̍se | nu |
prati̍ | va̱ḥ | vṛ̱ṣa̱t-a̱ñja̱ya̱ḥ | vṛṣṇe̍ | śardhā̍ya | māru̍tāya | bha̱ra̱dhva̱m |
ha̱vyā | vṛṣa̍-prayāvne |
vṛ̱ṣa̱ṇa̱śvena̍ | ma̱ru̱ta̱ḥ | vṛṣa̍-psunā | rathe̍na | vṛṣa̍-nābhinā |
ā | śye̱nāsa̍ḥ | na | pa̱kṣiṇa̍ḥ | vṛthā̍ | na̱ra̱ḥ | ha̱vyā | na̱ḥ | vī̱taye̍ | ga̱ta̱ |
sa̱mā̱nam | a̱ñji | e̱ṣā̱m | vi | bhrā̱ja̱nte̱ | ru̱kmāsa̍ḥ | adhi̍ | bā̱huṣu̍ |
davi̍dyutati | ṛ̱ṣṭaya̍ḥ |
te | u̱grāsa̍ḥ | vṛṣa̍ṇaḥ | u̱gra-bā̍havaḥ | naki̍ḥ | ta̱nūṣu̍ | ye̱ti̱re̱ |
sthi̱rā | dhanvā̍ni | āyu̍dhā | rathe̍ṣu | va̱ḥ | anī̍keṣu | adhi̍ | śriya̍ḥ |
yeṣā̍m | arṇa̍ḥ | na | sa̱-pratha̍ḥ | nāma̍ | tve̱ṣam | śaśva̍tām | eka̍m | it | bhu̱je |
vaya̍ḥ | na | pitrya̍m | saha̍ḥ |
tān | va̱nda̱sva̱ | ma̱ruta̍ḥ | tān | upa̍ | stu̱hi̱ | teṣā̍m | hi | dhunī̍nām |
a̱rāṇā̍m | na | ca̱ra̱maḥ | tat | e̱ṣā̱m | dā̱nā | ma̱hnā | tat | e̱ṣā̱m |
su̱-bhaga̍ḥ | saḥ | va̱ḥ | ū̱tiṣu̍ | āsa̍ | pūrvā̍su | ma̱ru̱ta̱ḥ | vi-u̍ṣṭiṣu |
yaḥ | vā̱ | nū̱nam | u̱ta | asa̍ti |
yasya̍ | vā̱ | yū̱yam | prati̍ | vā̱jina̍ḥ | na̱ra̱ḥ | ā | ha̱vyā | vī̱taye̍ | ga̱tha |
a̱bhi | saḥ | dyu̱mnaiḥ | u̱ta | vāja̍sāti-bhiḥ | su̱mnā | va̱ḥ | dhū̱ta̱ya̱ḥ | na̱śa̱t |
yathā̍ | ru̱drasya̍ | sū̱nava̍ḥ | di̱vaḥ | vaśa̍nti | asu̍rasya | ve̱dhasa̍ḥ |
yuvā̍naḥ | tathā̍ | it | a̱sa̱t |
ye | ca̱ | arha̍nti | ma̱ruta̍ḥ | su̱-dāna̍vaḥ | smat | mī̱ḻhuṣa̍ḥ | cara̍nti | ye |
ata̍ḥ | ci̱t | ā | na̱ḥ | upa̍ | vasya̍sā | hṛ̱dā | yuvā̍naḥ | ā | va̱vṛ̱dhva̱m |
yūna̍ḥ | ū̱m̐ iti̍ | su | navi̍ṣṭhayā | vṛṣṇa̍ḥ | pā̱va̱kān | a̱bhi | so̱bha̱re̱ | gi̱rā |
gāya̍ | gāḥ-i̍va | carkṛ̍ṣat |
sa̱hāḥ | ye | santi̍ | mu̱ṣṭi̱hā-i̍va | havya̍ḥ | viśvā̍su | pṛ̱t-su | hotṛ̍ṣu |
vṛṣṇa̍ḥ | ca̱ndrān | na | su̱śrava̍ḥ-tamān | gi̱rā | vanda̍sva | ma̱ruta̍ḥ | aha̍ |
gāva̍ḥ | ci̱t | gha̱ | sa̱-ma̱nya̱va̱ḥ | sa̱-jā̱tye̍na | ma̱ru̱ta̱ḥ | sa-ba̍ndhavaḥ |
ri̱ha̱te | ka̱kubha̍ḥ | mi̱thaḥ |
marta̍ḥ | ci̱t | va̱ḥ | nṛ̱ta̱va̱ḥ | ru̱kma̱-va̱kṣa̱sa̱ḥ | upa̍ | bhrā̱tṛ̱-tvam | ā | a̱ya̱ti̱ |
adhi̍ | na̱ḥ | gā̱ta̱ | ma̱ru̱ta̱ḥ | sadā̍ | hi | va̱ḥ | ā̱pi̱-tvam | asti̍ | ni-dhru̍vi |
maru̍taḥ | māru̍tasya | na̱ḥ | ā | bhe̱ṣa̱jasya̍ | va̱ha̱ta̱ | su̱-dā̱na̱va̱ḥ |
yū̱yam | sa̱khā̱ya̱ḥ | sa̱pta̱ya̱ḥ |
yābhi̍ḥ | sindhu̍m | ava̍tha | yābhi̍ḥ | tūrva̍tha | yābhi̍ḥ | da̱śa̱syatha̍ | krivi̍m |
maya̍ḥ | na̱ḥ | bhū̱ta̱ | ū̱ti-bhi̍ḥ | ma̱ya̱ḥ-bhu̱va̱ḥ | śi̱vābhi̍ḥ | a̱sa̱ca̱-dvi̱ṣa̱ḥ |
yat | sindhau̍ | yat | asi̍knyām | yat | sa̱mu̱dreṣu̍ | ma̱ru̱ta̱ḥ | su̱-ba̱rhi̱ṣa̱ḥ |
yat | parva̍teṣu | bhe̱ṣa̱jam |
viśva̍m | paśya̍ntaḥ | vi̱bhṛ̱tha̱ | ta̱nūṣu̍ | ā | tena̍ | na̱ḥ | adhi̍ | vo̱ca̱ta̱ |
kṣa̱mā | rapa̍ḥ | ma̱ru̱ta̱ḥ | ātu̍rasya | na̱ḥ | iṣka̍rta | vi-hru̍tam | puna̱riti̍ |
va̱yam | ū̱m̐ iti̍ | tvām | a̱pū̱rvya̱ | sthū̱ram | na | kat | ci̱t | bhara̍ntaḥ | a̱va̱syava̍ḥ |
vāje̍ | ci̱tram | ha̱vā̱ma̱he̱ |
upa̍ | tvā̱ | karma̍n | ū̱taye̍ | saḥ | na̱ḥ | yuvā̍ | u̱graḥ | ca̱krā̱ma̱ | yaḥ | dhṛ̱ṣat |
tvām | it | hi | a̱vi̱tāra̍m | va̱vṛ̱mahe̍ | sakhā̍yaḥ | i̱ndra̱ | sā̱na̱sim |
ā | yā̱hi̱ | i̱me | inda̍vaḥ | aśva̍-pate | go-pa̍te | urva̍rā-pate |
soma̍m | so̱ma̱-pa̱te̱ | pi̱ba̱ |
va̱yam | hi | tvā̱ | bandhu̍-mantam | a̱ba̱ndhava̍ḥ | viprā̍saḥ | i̱ndra̱ | ye̱mi̱ma |
yā | te̱ | dhāmā̍ni | vṛ̱ṣa̱bha̱ | tebhi̍ḥ | ā | ga̱hi̱ | viśve̍bhiḥ | soma̍-pītaye |
sīda̍ntaḥ | te̱ | vaya̍ḥ | ya̱thā̱ | go-śrī̍te | madhau̍ | ma̱di̱re | vi̱vakṣa̍ṇe |
a̱bhi | tvām | i̱ndra̱ | no̱nu̱ma̱ḥ |
accha̍ | ca̱ | tvā̱ | e̱nā | nama̍sā | vadā̍masi | kim | muhu̍ḥ | ci̱t | vi | dī̱dha̱ya̱ḥ |
santi̍ | kāmā̍saḥ | ha̱ri̱-va̱ḥ | da̱diḥ | tvam | smaḥ | va̱yam | santi̍ | na̱ḥ | dhiya̍ḥ |
nūtnā̍ḥ | it | i̱ndra̱ | te̱ | va̱yam | ū̱tī | a̱bhū̱ma̱ | na̱hi | nu | te̱ | a̱dri̱-va̱ḥ |
vi̱dma | pu̱rā | parī̍ṇasaḥ |
vi̱dma | sa̱khi̱-tvam | u̱ta | śū̱ra̱ | bho̱jya̍m | ā | te̱ | tā | va̱jri̱n | ī̱ma̱he̱ |
u̱to iti̍ | sa̱ma̱smi̱n | ā | śi̱śī̱hi̱ | na̱ḥ | va̱so̱ iti̍ | vāje̍ | su̱-śi̱pra̱ | go-ma̍ti |
yaḥ | na̱ḥ | i̱dam-i̍dam | pu̱rā | pra | vasya̍ḥ | ā̱-ni̱nāya̍ | tam | ū̱m̐ iti̍ | va̱ḥ | stu̱ṣe̱ |
sakhā̍yaḥ | indra̍m | ū̱taye̍ |
hari̍-aśvam | sat-pa̍tim | ca̱rṣa̱ṇi̱-saha̍m | saḥ | hi | sma̱ | yaḥ | ama̍ndata |
ā | tu | na̱ḥ | saḥ | va̱ya̱ti̱ | gavya̍m | aśvya̍m | sto̱tṛ-bhya̍ḥ | ma̱gha-vā̍ | śa̱tam |
tvayā̍ | ha̱ | svi̱t | yu̱jā | va̱yam | prati̍ | śva̱santa̍m | vṛ̱ṣa̱bha̱ | bru̱vī̱ma̱hi̱ |
sa̱m-sthe | jana̍sya | go-ma̍taḥ |
jaye̍ma | kā̱re | pu̱ru̱-hū̱ta̱ | kā̱riṇa̍ḥ | a̱bhi | ti̱ṣṭhe̱ma̱ | du̱ḥ-dhya̍ḥ |
nṛ-bhi̍ḥ | vṛ̱tram | ha̱nyāma̍ | śū̱śu̱yāma̍ | ca̱ | ave̍ḥ | i̱ndra̱ | pra | na̱ḥ | dhiya̍ḥ |
a̱bhrā̱tṛ̱vyaḥ | a̱nā | tvam | anā̍piḥ | i̱ndra̱ | ja̱nuṣā̍ | sa̱nāt | a̱si̱ |
yu̱dhā | it | ā̱pi̱-tvam | i̱ccha̱se̱ |
naki̍ḥ | re̱vanta̍m | sa̱khyāya̍ | vi̱nda̱se̱ | pīya̍nti | te̱ | su̱rā̱śva̍ḥ |
ya̱dā | kṛ̱ṇoṣi̍ | na̱da̱num | sam | ū̱ha̱si̱ | āt | it | pi̱tā-i̍va | hū̱ya̱se̱ |
mā | te̱ | a̱mā̱-jura̍ḥ | ya̱thā̱ | mū̱rāsa̍ḥ | i̱ndra̱ | sa̱khye | tvā-va̍taḥ |
ni | sa̱dā̱ma̱ | sacā̍ | su̱te |
mā | te̱ | go̱-da̱tra̱ | niḥ | a̱rā̱ma̱ | rādha̍saḥ | indra̍ | mā | te̱ | gṛ̱hā̱ma̱hi̱ |
dṛ̱ḻhā | ci̱t | a̱ryaḥ | pra | mṛ̱śa̱ | a̱bhi | ā | bha̱ra̱ | na | te̱ | dā̱māna̍ḥ | ā̱-dabhe̍ |
indra̍ḥ | vā̱ | gha̱ | it | iya̍t | ma̱gham | sara̍svatī | vā̱ | su̱-bhagā̍ | da̱diḥ | vasu̍ |
tvam | vā̱ | ci̱tra̱ | dā̱śuṣe̍ |
citra̍ḥ | it | rājā̍ | rā̱ja̱kāḥ | it | a̱nya̱ke | ya̱ke | sara̍svatīm | anu̍ |
pa̱rjanya̍ḥ-iva | ta̱tana̍t | hi | vṛ̱ṣṭyā | sa̱hasra̍m | a̱yutā̍ | dada̍t |
o iti̍ | tyam | a̱hve̱ | ā | ratha̍m | a̱dya | daṁsi̍ṣṭham | ū̱taye̍ |
yam | a̱śvi̱nā̱ | su̱-ha̱vā̱ | ru̱dra̱va̱rta̱nī̱ iti̍ rudra-vartanī | ā | sū̱ryāyai̍ | ta̱sthathu̍ḥ |
pū̱rva̱-ā̱puṣa̍m | su̱-hava̍m | pu̱ru̱-spṛha̍m | bhu̱jyum | vāje̍ṣu | pūrvya̍m |
sa̱ca̱nā-va̍ntam | su̱ma̱ti-bhi̍ḥ | so̱bha̱re̱ | vi-dve̍ṣasam | a̱ne̱hasa̍m |
i̱ha | tyā | pu̱ru̱-bhūta̍mā | de̱vā | nama̍ḥ-bhiḥ | a̱śvinā̍ |
a̱rvā̱cī̱nā | su | ava̍se | ka̱rā̱ma̱he̱ | gantā̍rā | dā̱śuṣa̍ḥ | gṛ̱ham |
yu̱voḥ | ratha̍sya | pari̍ | ca̱kram | ī̱ya̱te̱ | ī̱rmā | a̱nyat | vā̱m | i̱ṣa̱ṇya̱ti̱ |
a̱smān | accha̍ | su̱-ma̱tiḥ | vā̱m | śu̱bha̱ḥ | pa̱tī̱ iti̍ | ā | dhe̱nuḥ-i̍va | dhā̱va̱tu̱ |
ratha̍ḥ | yaḥ | vā̱m | tri̱-va̱ndhu̱raḥ | hira̍ṇya-abhīśuḥ | a̱śvi̱nā̱ |
pari̍ | dyāvā̍pṛthi̱vī iti̍ | bhūṣa̍ti | śru̱taḥ | tena̍ | nā̱sa̱tyā̱ | ā | ga̱ta̱m |
da̱śa̱syantā̍ | mana̍ve | pū̱rvyam | di̱vi | yava̍m | vṛke̍ṇa | ka̱rṣa̱tha̱ḥ |
tā | vā̱m | a̱dya | su̱ma̱ti-bhi̍ḥ | śu̱bha̱ḥ | pa̱tī̱ iti̍ | aśvi̍nā | pra | stu̱vī̱ma̱hi̱ |
upa̍ | na̱ḥ | vā̱ji̱nī̱va̱sū̱ iti̍ vājinī-vasū | yā̱tam | ṛ̱tasya̍ | pa̱thi-bhi̍ḥ |
yebhi̍ḥ | tṛ̱kṣim | vṛ̱ṣa̱ṇā̱ | trā̱sa̱da̱sya̱vam | ma̱he | kṣa̱trāya̍ | jinva̍thaḥ |
a̱yam | vā̱m | adri̍-bhiḥ | su̱taḥ | soma̍ḥ | na̱rā̱ | vṛ̱ṣa̱ṇva̱sū̱ iti̍ vṛṣaṇ-vasū |
ā | yā̱ta̱m | soma̍-pītaye | piba̍tam | dā̱śuṣa̍ḥ | gṛ̱he |
ā | hi | ru̱hata̍m | a̱śvi̱nā̱ | rathe̍ | kośe̍ | hi̱ra̱ṇyaye̍ | vṛ̱ṣa̱ṇva̱sū̱ iti̍ vṛṣaṇ-vasū |
yu̱ñjāthā̍m | pīva̍rīḥ | iṣa̍ḥ |
yābhi̍ḥ | pa̱ktham | ava̍thaḥ | yābhi̍ḥ | adhri̍-gum | yābhi̍ḥ | ba̱bhrum | vi-jo̍ṣasam |
tābhi̍ḥ | na̱ḥ | ma̱kṣu | tūya̍m | a̱śvi̱nā̱ | ā | ga̱ta̱m | bhi̱ṣa̱jyata̍m | yat | ātu̍ram |
yat | adhri̍-gāvaḥ | adhri̍gū̱ ityadhri̍-gū | i̱dā | ci̱t | ahna̍ḥ | a̱śvinā̍ | havā̍mahe |
va̱yam | gī̱ḥ-bhiḥ | vi̱pa̱nyava̍ḥ |
tābhi̍ḥ | ā | yā̱ta̱m | vṛ̱ṣa̱ṇā̱ | upa̍ | me̱ | hava̍m | vi̱śva-psu̍m | vi̱śva-vā̍ryam |
i̱ṣā | maṁhi̍ṣṭhā | pu̱ru̱-bhūta̍mā | na̱rā̱ | yābhi̍ḥ | krivi̍m | va̱vṛ̱dhuḥ | tābhi̍ḥ | ā | ga̱ta̱m |
tau | i̱dā | ci̱t | ahā̍nām | tau | a̱śvinā̍ | vanda̍mānaḥ | upa̍ | bru̱ve̱ |
tau | ū̱m̐ iti̍ | nama̍ḥ-bhiḥ | ī̱ma̱he̱ |
tau | it | do̱ṣā | tau | u̱ṣasi̍ | śu̱bhaḥ | patī̱ iti̍ | tā | yāma̍n | ru̱drava̍rtanī̱ iti̍ ru̱dra-va̍rtanī |
mā | na̱ḥ | martā̍ya | ri̱pave̍ | vā̱ji̱nī̱va̱sū̱ iti̍ vājinī-vasū | pa̱raḥ | ru̱drau̱ | ati̍ | khya̱ta̱m |
ā | sugmyā̍ya | sugmya̍m | prā̱tariti̍ | rathe̍na | a̱śvinā̍ | vā̱ | sa̱kṣaṇī̱ iti̍ |
hu̱ve | pi̱tā-i̍va | sobha̍rī |
mana̍ḥ-javasā | vṛ̱ṣa̱ṇā̱ | ma̱da̱-cyu̱tā̱ | ma̱kṣu̱m-ga̱mābhi̍ḥ | ū̱ti-bhi̍ḥ |
ā̱rāttā̍t | ci̱t | bhū̱ta̱m | a̱sme iti̍ | ava̍se | pū̱rvī-bhī̍ḥ | pu̱ru̱-bho̱ja̱sā̱ |
ā | na̱ḥ | aśva̍-vat | a̱śvi̱nā̱ | va̱rtiḥ | yā̱si̱ṣṭa̱m | ma̱dhu̱-pā̱ta̱mā̱ | na̱rā̱ |
go-ma̍t | da̱srā̱ | hira̍ṇya-vat |
su̱-prā̱va̱rgam | su̱-vīrya̍m | su̱ṣṭhu | vārya̍m | anā̍dhṛṣṭam | ra̱kṣa̱svinā̍ |
a̱smin | ā | vā̱m | ā̱-yāne̍ | vā̱ji̱nī̱va̱sū̱ iti̍ vājinī-vasū | viśvā̍ | vā̱māni̍ | dhī̱ma̱hi̱ |
īḻi̍ṣva | hi | pra̱tī̱vya̍m | yaja̍sva | jā̱ta-ve̍dasam |
ca̱ri̱ṣṇu-dhū̍mam | agṛ̍bhīta-śociṣam |
dā̱māna̍m | vi̱śva̱-ca̱rṣa̱ṇe̱ | a̱gnim | vi̱śva̱-ma̱na̱ḥ | gi̱rā |
u̱ta | stu̱ṣe̱ | vi-spa̍rdhasaḥ | rathā̍nām |
yeṣā̍m | ā̱-bā̱dhaḥ | ṛ̱gmiya̍ḥ | i̱ṣaḥ | pṛ̱kṣaḥ | ca̱ | ni̱-grabhe̍ |
u̱pa̱-vidā̍ | vahni̍ḥ | vi̱nda̱te̱ | vasu̍ |
ut | a̱sya̱ | śo̱ciḥ | a̱sthā̱t | dī̱di̱yuṣa̍ḥ | vi | a̱jara̍m |
tapu̍ḥ-jambhasya | su̱-dyuta̍ḥ | ga̱ṇa̱-śriya̍ḥ |
ut | ū̱m̐ iti̍ | ti̱ṣṭha̱ | su̱-a̱dhva̱ra̱ | stavā̍naḥ | de̱vyā | kṛ̱pā |
a̱bhi̱-khyā | bhā̱sā | bṛ̱ha̱tā | śu̱śu̱kvani̍ḥ |
agne̍ | yā̱hi | su̱śa̱sti-bhi̍ḥ | ha̱vyā | juhvā̍naḥ | ā̱nu̱ṣak |
yathā̍ | dū̱taḥ | ba̱bhūtha̍ | ha̱vya̱-vāha̍naḥ |
a̱gnim | va̱ḥ | pū̱rvyam | hu̱ve̱ | hotā̍ram | ca̱rṣa̱ṇī̱nām |
tam | a̱yā | vā̱cā | gṛ̱ṇe̱ | tam | ū̱m̐ iti̍ | va̱ḥ | stu̱ṣe̱ |
ya̱jñebhi̍ḥ | adbhu̍ta-kratum | yam | kṛ̱pā | sū̱daya̍nte | it |
mi̱tram | na | jane̍ | su-dhi̍tam | ṛ̱ta-va̍ni |
ṛ̱ta-vā̍nam | ṛ̱ta̱-ya̱va̱ḥ | ya̱jñasya̍ | sādha̍nam | gi̱rā |
upo̱ iti̍ | e̱na̱m | ju̱ju̱ṣu̱ḥ | nama̍saḥ | pa̱de |
accha̍ | na̱ḥ | aṅgi̍raḥ-tamam | ya̱jñāsa̍ḥ | ya̱ntu̱ | sa̱m-yata̍ḥ |
hotā̍ | yaḥ | asti̍ | vi̱kṣu | ā | ya̱śaḥ-ta̍maḥ |
agne̍ | tava̍ | tye | a̱ja̱ra̱ | indhā̍nāsaḥ | bṛ̱hat | bhāḥ |
aśvā̍ḥ-iva | vṛṣa̍ṇaḥ | ta̱vi̱ṣī̱-yava̍ḥ |
saḥ | tvam | na̱ḥ | ū̱rjā̱m | pa̱te̱ | ra̱yim | rā̱sva̱ | su̱-vīrya̍m |
pra | a̱va̱ | na̱ḥ | to̱ke | tana̍ye | sa̱mat-su̍ | ā |
yat | vai | ū̱m̐ iti̍ | vi̱śpati̍ḥ | śi̱taḥ | su-prī̍taḥ | manu̍ṣaḥ | vi̱śi |
viśvā̍ | it | a̱gniḥ | prati̍ | rakṣā̍ṁsi | se̱dha̱ti̱ |
śru̱ṣṭī | a̱gne̱ | nava̍sya | me̱ | stoma̍sya | vī̱ra̱ | vi̱śpa̱te̱ |
ni | mā̱yina̍ḥ | tapu̍ṣā | ra̱kṣasa̍ḥ | da̱ha̱ |
na | tasya̍ | mā̱yayā̍ | ca̱na | ri̱puḥ | ī̱śī̱ta̱ | martya̍ḥ |
yaḥ | a̱gnaye̍ | da̱dāśa̍ | ha̱vyadā̍ti-bhiḥ |
vi-a̍śvaḥ | tvā̱ | va̱su̱-vida̍m | u̱kṣa̱ṇyuḥ | a̱prī̱ṇā̱t | ṛṣi̍ḥ |
ma̱haḥ | rā̱ye | tam | ū̱m̐ iti̍ | tvā̱ | sam | i̱dhī̱ma̱hi̱ |
u̱śanā̍ | kā̱vyaḥ | tvā̱ | ni | hotā̍ram | a̱sā̱da̱ya̱t |
ā̱-ya̱jim | tvā̱ | mana̍ve | jā̱ta-ve̍dasam |
viśve̍ | hi | tvā̱ | sa̱-joṣa̍saḥ | de̱vāsa̍ḥ | dū̱tam | akra̍ta |
śru̱ṣṭī | de̱va̱ | pra̱tha̱maḥ | ya̱jñiya̍ḥ | bhu̱va̱ḥ |
i̱mam | gha̱ | vī̱raḥ | a̱mṛta̍m | dū̱tam | kṛ̱ṇvī̱ta̱ | martya̍ḥ |
pā̱va̱kam | kṛ̱ṣṇa-va̍rtanim | vi-hā̍yasam |
tam | hu̱ve̱ma̱ | ya̱ta-sru̍caḥ | su̱-bhāsa̍m | śu̱kra-śo̍ciṣam |
vi̱śām | a̱gnim | a̱jara̍m | pra̱tnam | īḍya̍m |
yaḥ | a̱smai̱ | ha̱vyadā̍ti-bhiḥ | ā-hu̍tim | marta̍ḥ | avi̍dhat |
bhūri̍ | poṣa̍m | saḥ | dha̱tte̱ | vī̱ra-va̍t | yaśa̍ḥ |
pra̱tha̱mam | jā̱ta-ve̍dasam | a̱gnim | ya̱jñeṣu̍ | pū̱rvyam |
prati̍ | sruk | e̱ti̱ | nama̍sā | ha̱viṣma̍tī |
ābhi̍ḥ | vi̱dhe̱ma̱ | a̱gnaye̍ | jyeṣṭhā̍bhiḥ | vya̱śva̱-vat |
maṁhi̍ṣṭhābhiḥ | ma̱ti-bhi̍ḥ | śu̱kra-śo̍ciṣe |
nū̱nam | a̱rca̱ | vi-hā̍yase | stome̍bhiḥ | sthū̱ra̱yū̱pa̱-vat |
ṛṣe̍ | vai̱ya̱śva̱ | damyā̍ya | a̱gnaye̍ |
ati̍thim | mānu̍ṣāṇām | sū̱num | vana̱spatī̍nām |
viprā̍ḥ | a̱gnim | ava̍se | pra̱tnam | ī̱ḻa̱te̱ |
ma̱haḥ | viśvā̍n | a̱bhi | sa̱taḥ | a̱bhi | ha̱vyāni̍ | mānu̍ṣā |
agne̍ | ni | sa̱tsi̱ | nama̍sā | adhi̍ | ba̱rhiṣi̍ |
vaṁsva̍ | na̱ḥ | vāryā̍ | pu̱ru | vaṁsva̍ | rā̱yaḥ | pu̱ru̱-spṛha̍ḥ |
su̱-vīrya̍sya | pra̱jā-va̍taḥ | yaśa̍svataḥ |
tvam | va̱ro̱ iti̍ | su̱-sāmne̍ | agne̍ | janā̍ya | co̱da̱ya̱ |
sadā̍ | va̱so̱ iti̍ | rā̱tim | ya̱vi̱ṣṭha̱ | śaśva̍te |
tvam | hi | su̱-pra̱tūḥ | asi̍ | tvam | na̱ḥ | go-ma̍tīḥ | iṣa̍ḥ |
ma̱haḥ | rā̱yaḥ | sā̱tim | a̱gne̱ | apa̍ | vṛ̱dhi̱ |
agne̍ | tvam | ya̱śāḥ | a̱si̱ | ā | mi̱trāvaru̍ṇā | va̱ha̱ |
ṛ̱ta-vā̍nā | sa̱m-rājā̍ | pū̱ta-da̍kṣasā |
sakhā̍yaḥ | ā | śi̱ṣā̱ma̱hi̱ | brahma̍ | indrā̍ya | va̱jriṇe̍ |
stu̱ṣe | ū̱m̐ iti̍ | su | va̱ḥ | nṛ-ta̍māya | dhṛ̱ṣṇave̍ |
śava̍sā | hi | asi̍ | śru̱taḥ | vṛ̱tra̱-hatye̍na | vṛ̱tra̱-hā |
ma̱ghaiḥ | ma̱ghona̍ḥ | ati̍ | śū̱ra̱ | dā̱śa̱si̱ |
saḥ | na̱ḥ | stavā̍naḥ | ā | bha̱ra̱ | ra̱yim | ci̱traśra̍vaḥ-tamam |
ni̱re̱ke | ci̱t | yaḥ | ha̱ri̱-va̱ḥ | vasu̍ḥ | da̱diḥ |
ā | ni̱re̱kam | u̱ta | pri̱yam | indra̍ | darṣi̍ | janā̍nām |
dhṛ̱ṣa̱tā | dhṛ̱ṣṇo̱ iti̍ | stava̍mānaḥ | ā | bha̱ra̱ |
na | te̱ | sa̱vyam | na | dakṣi̍ṇam | hasta̍m | va̱ra̱nte̱ | ā̱-mura̍ḥ |
na | pa̱ri̱-bādha̍ḥ | ha̱ri̱-va̱ḥ | go-i̍ṣṭiṣu |
ā | tvā̱ | gobhi̍ḥ-iva | vra̱jam | gī̱ḥ-bhiḥ | ṛ̱ṇo̱mi̱ | a̱dri̱-va̱ḥ |
ā | sma̱ | kāma̍m | ja̱ri̱tuḥ | ā | mana̍ḥ | pṛ̱ṇa̱ |
viśvā̍ni | vi̱śva-ma̍nasaḥ | dhi̱yā | na̱ḥ | vṛ̱tra̱ha̱n-ta̱ma̱ |
ugra̍ | pra̱ne̱ta̱riti̍ pra-netaḥ | adhi̍ | su | va̱so̱ iti̍ | ga̱hi̱ |
va̱yam | te̱ | a̱sya | vṛ̱tra̱-ha̱n | vi̱dyāma̍ | śū̱ra̱ | navya̍saḥ |
vaso̍ḥ | spā̱rhasya̍ | pu̱ru̱-hū̱ta̱ | rādha̍saḥ |
indra̍ | yathā̍ | hi | asti̍ | te̱ | apa̍ri-itam | nṛ̱to̱ iti̍ | śava̍ḥ |
amṛ̍ktā | rā̱tiḥ | pu̱ru̱-hū̱ta̱ | dā̱śuṣe̍ |
ā | vṛ̱ṣa̱sva̱ | ma̱hā̱-ma̱ha̱ | ma̱he | nṛ̱-ta̱ma̱ | rādha̍se |
dṛ̱ḻhaḥ | ci̱t | dṛ̱hya̱ | ma̱gha̱-va̱n | ma̱ghatta̍ye |
nu | a̱nyatra̍ | ci̱t | a̱dri̱-va̱ḥ | tvat | na̱ḥ | ja̱gmu̱ḥ | ā̱-śasa̍ḥ |
magha̍-van | śa̱gdhi | tava̍ | tat | na̱ḥ | ū̱ti-bhi̍ḥ |
na̱hi | a̱ṅga | nṛ̱to̱ iti̍ | tvat | a̱nyam | vi̱ndāmi̍ | rādha̍se |
rā̱ye | dyu̱mnāya̍ | śava̍se | ca̱ | gi̱rva̱ṇa̱ḥ |
ā | indu̍m | indrā̍ya | si̱ñca̱ta̱ | pibā̍ti | so̱myam | madhu̍ |
pra | rādha̍sā | co̱da̱yā̱te̱ | ma̱hi̱-tva̱nā |
upo̱ iti̍ | harī̍ṇām | pati̍m | dakṣa̍m | pṛ̱ñcanta̍m | a̱bra̱va̱m |
nū̱nam | śru̱dhi̱ | stu̱va̱taḥ | a̱śvyasya̍ |
na̱hi | a̱ṅga | pu̱rā | ca̱na | ja̱jñe | vī̱ra-ta̍raḥ | tvat |
naki̍ḥ | rā̱yā | na | e̱va-thā̍ | na | bha̱ndanā̍ |
ā | it | ū̱m̐ iti̍ | madhva̍ḥ | ma̱din-ta̍ram | si̱ñca | vā̱ | a̱dhva̱ryo̱ iti̍ | andha̍saḥ |
e̱va | hi | vī̱raḥ | stava̍te | sa̱dā-vṛ̍dhaḥ |
indra̍ | sthā̱ta̱ḥ | ha̱rī̱ṇā̱m | naki̍ḥ | te̱ | pū̱rvya-stu̍tim |
ut | ā̱na̱ṁśa̱ | śava̍sā | na | bha̱ndanā̍ |
tam | va̱ḥ | vājā̍nām | pati̍m | ahū̍mahi | śra̱va̱syava̍ḥ |
aprā̍yu-bhiḥ | ya̱jñebhi̍ḥ | va̱vṛ̱dhenya̍m |
eto̱ iti̍ | nu | indra̍m | stavā̍ma | sakhā̍yaḥ | stomya̍m | nara̍m |
kṛ̱ṣṭīḥ | yaḥ | viśvā̍ḥ | a̱bhi | asti̍ | eka̍ḥ | it |
ago̍-rudhāya | go̱-iṣe̍ | dyu̱kṣāya̍ | dasmya̍m | vaca̍ḥ |
ghṛ̱tāt | svādī̍yaḥ | madhu̍naḥ | ca̱ | vo̱ca̱ta̱ |
yasya̍ | ami̍tāni | vī̱ryā̍ | na | rādha̍ḥ | pari̍-etave |
jyoti̍ḥ | na | viśva̍m | a̱bhi | asti̍ | dakṣi̍ṇā |
stu̱hi | indra̍m | vya̱śva̱-vat | anū̍rmim | vā̱jina̍m | yama̍m |
a̱ryaḥ | gaya̍m | maṁha̍mānam | vi | dā̱śuṣe̍ |
e̱va | nū̱nam | upa̍ | stu̱hi̱ | vaiya̍śva | da̱śa̱mam | nava̍m |
su-vi̍dvāṁsam | ca̱rkṛtya̍m | ca̱raṇī̍nām |
vettha̍ | hi | niḥ-ṛ̍tīnām | vajra̍-hasta | pa̱ri̱-vṛja̍m |
aha̍ḥ-ahaḥ | śu̱ndhyuḥ | pa̱ri̱padā̍m-iva |
tat | i̱ndra̱ | ava̍ḥ | ā | bha̱ra̱ | yena̍ | da̱ṁsi̱ṣṭha̱ | kṛtva̍ne |
dvi̱tā | kutsā̍ya | śi̱śna̱tha̱ḥ | ni | co̱da̱ya̱ |
tam | ū̱m̐ iti̍ | tvā̱ | nū̱nam | ī̱ma̱he̱ | navya̍m | da̱ṁsi̱ṣṭha̱ | sanya̍se |
saḥ | tvam | na̱ḥ | viśvā̍ḥ | a̱bhi-mā̍tīḥ | sa̱kṣaṇi̍ḥ |
yaḥ | ṛkṣā̍t | aṁha̍saḥ | mu̱cat | yaḥ | vā̱ | āryā̍t | sa̱pta | sindhu̍ṣu |
vadha̍ḥ | dā̱sasya̍ | tu̱vi̱-nṛ̱mṇa̱ | nī̱na̱ma̱ḥ |
yathā̍ | va̱ro̱ iti̍ | su̱-sāmne̍ | sa̱ni-bhya̍ḥ | ā | ava̍haḥ | ra̱yim |
vi-a̍śvebhyaḥ | su̱-bha̱ge̱ | vā̱ji̱nī̱-va̱ti̱ |
ā | nā̱ryasya̍ | dakṣi̍ṇā | vi-a̍śvān | e̱tu̱ | so̱mina̍ḥ |
sthū̱ram | ca̱ | rādha̍ḥ | śa̱ta-va̍t | sa̱hasra̍-vat |
yat | tvā̱ | pṛ̱cchāt | ī̱jā̱naḥ | ku̱ha̱yā | ku̱ha̱yā̱-kṛ̱te̱ |
e̱ṣaḥ | apa̍-śritaḥ | va̱laḥ | go̱-ma̱tīm | ava̍ | ti̱ṣṭha̱ti̱ |
tā | vā̱m | viśva̍sya | go̱pā | de̱vā | de̱veṣu̍ | ya̱jñiyā̍ |
ṛ̱ta-vā̍nā | ya̱ja̱se̱ | pū̱ta-da̍kṣasā |
mi̱trā | tanā̍ | na | ra̱thyā̍ | varu̍ṇaḥ | yaḥ | ca̱ | su̱-kratu̍ḥ |
sa̱nāt | su̱-jā̱tā | tana̍yā | dhṛ̱ta-vra̍tā |
tā | mā̱tā | vi̱śva-ve̍dasā | a̱su̱ryā̍ya | pra-ma̍hasā |
ma̱hī | ja̱jā̱na̱ | adi̍tiḥ | ṛ̱ta-va̍rī |
ma̱hāntā̍ | mi̱trāvaru̍ṇā | sa̱m-rājā̍ | de̱vau | asu̍rā |
ṛ̱ta-vā̍nau | ṛ̱tam | ā | gho̱ṣa̱ta̱ḥ | bṛ̱hat |
napā̍tā | śava̍saḥ | ma̱haḥ | sū̱nū iti̍ | dakṣa̍sya | su̱kratū̱ iti̍ su̱-kratū̍ |
sṛ̱pradā̍nū̱ iti̍ sṛ̱pra-dā̍nū | i̱ṣaḥ | vāstu̍ | adhi̍ | kṣi̱ta̱ḥ |
sam | yā | dānū̍ni | ye̱mathu̍ḥ | di̱vyāḥ | pārthi̍vīḥ | iṣa̍ḥ |
nabha̍svatīḥ | ā | vā̱m | ca̱ra̱ntu̱ | vṛ̱ṣṭaya̍ḥ |
adhi̍ | yā | bṛ̱ha̱taḥ | di̱vaḥ | a̱bhi | yū̱thā-i̍va | paśya̍taḥ |
ṛ̱ta-vā̍nā | sa̱m-rājā̍ | nama̍se | hi̱tā |
ṛ̱ta-vā̍nā | ni | se̱da̱tu̱ḥ | sām-rā̍jyāya | su̱kratū̱ iti̍ su̱-kratū̍ |
dhṛ̱ta-vra̍tā | kṣa̱triyā̍ | kṣa̱tram | ā̱śa̱tu̱ḥ |
a̱kṣṇaḥ | ci̱t | gā̱tu̱vit-ta̍rā | a̱nu̱lba̱ṇena̍ | cakṣa̍sā |
ni | ci̱t | mi̱ṣantā̍ | ni̱-ci̱rā | ni | ci̱kya̱tu̱ḥ |
u̱ta | na̱ḥ | de̱vī | adi̍tiḥ | u̱ru̱ṣyatā̍m | nāsa̍tyā |
u̱ru̱ṣyantu̍ | ma̱ruta̍ḥ | vṛ̱ddha-śa̍vasaḥ |
te | na̱ḥ | nā̱vam | u̱ru̱ṣya̱ta̱ | divā̍ | nakta̍m | su̱-dā̱na̱va̱ḥ |
ari̍ṣyantaḥ | ni | pā̱yu-bhi̍ḥ | sa̱ce̱ma̱hi̱ |
aghna̍te | viṣṇa̍ve | va̱yam | ari̍ṣyantaḥ | su̱-dāna̍ve |
śru̱dhi | sva̱-yā̱va̱n | si̱ndho̱ iti̍ | pū̱rva-ci̍ttaye |
tat | vārya̍m | vṛ̱ṇī̱ma̱he̱ | vari̍ṣṭham | go̱pa̱yatya̍m |
mi̱traḥ | yat | pānti̍ | varu̍ṇaḥ | yat | a̱rya̱mā |
u̱ta | na̱ḥ | sindhu̍ḥ | a̱pām | tat | ma̱ruta̍ḥ | tat | a̱śvinā̍ |
indra̍ḥ | viṣṇu̍ḥ | mī̱ḍhvāṁsa̍ḥ | sa̱-joṣa̍saḥ |
te | hi | sma̱ | va̱nuṣa̍ḥ | nara̍ḥ | a̱bhi-mā̍tim | kaya̍sya | ci̱t |
ti̱gmam | na | kṣoda̍ḥ | pra̱ti̱-ghnanti̍ | bhūrṇa̍yaḥ |
a̱yam | eka̍ḥ | i̱tthā | pu̱ru | u̱ru | ca̱ṣṭe̱ | vi | vi̱śpati̍ḥ |
tasya̍ | vra̱tāni̍ | anu̍ | va̱ḥ | ca̱rā̱ma̱si̱ |
anu̍ | pūrvā̍ṇi | o̱kyā̍ | sā̱m-rā̱jyasya̍ | sa̱ści̱ma̱ |
mi̱trasya̍ | vra̱tā | varu̍ṇasya | dī̱rgha̱-śrut |
pari̍ | yaḥ | ra̱śminā̍ | di̱vaḥ | antā̍n | ma̱me | pṛ̱thi̱vyāḥ |
u̱bhe iti̍ | ā | pa̱prau̱ | roda̍sī̱ iti̍ | ma̱hi̱-tvā |
ut | ū̱m̐ iti̍ | syaḥ | śa̱ra̱ṇe | di̱vaḥ | jyoti̍ḥ | a̱ya̱ṁsta̱ | sūrya̍ḥ |
a̱gniḥ | na | śu̱kraḥ | sa̱m-i̱dhā̱naḥ | ā-hu̍taḥ |
vaca̍ḥ | dī̱rgha-pra̍sadmani | īśe̍ | vāja̍sya | go-ma̍taḥ |
īśe̍ | hi | pi̱tvaḥ | a̱vi̱ṣasya̍ | dā̱vane̍ |
tat | sūrya̍m | roda̍sī̱ iti̍ | u̱bhe iti̍ | do̱ṣā | vasto̍ḥ | upa̍ | bru̱ve̱ |
bho̱jeṣu̍ | a̱smān | a̱bhi | ut | ca̱ra̱ | sadā̍ |
ṛ̱jram | u̱kṣa̱ṇyāya̍ne | ra̱ja̱tam | hara̍yāṇe |
ratha̍m | yu̱ktam | a̱sa̱nā̱ma̱ | su̱-sāma̍ni |
tā | me̱ | aśvyā̍nām | harī̍ṇām | ni̱-tośa̍nā |
u̱to iti̍ | nu | kṛtvyā̍nām | nṛ̱-vāha̍sā |
smada̍bhīśū̱ iti̱ smat-a̍bhīśū | kaśā̍-vantā | viprā̍ | navi̍ṣṭhayā | ma̱tī |
ma̱haḥ | vā̱jinau̍ | arva̍ntā | sacā̍ | a̱sa̱na̱m |
yu̱voḥ | ū̱m̐ iti̍ | su | ratha̍m | hu̱ve̱ | sa̱dha-stu̍tyāya | sū̱riṣu̍ |
atū̍rta-dakṣā | vṛ̱ṣa̱ṇā̱ | vṛ̱ṣa̱ṇva̱sū̱ iti̍ vṛṣaṇ-vasū |
yu̱vam | va̱ro̱ iti̍ | su̱-sāmne̍ | ma̱he | tane̍ | nā̱sa̱tyā̱ |
ava̍ḥ-bhiḥ | yā̱tha̱ḥ | vṛ̱ṣa̱ṇā̱ | vṛ̱ṣa̱ṇva̱sū̱ iti̍ vṛṣaṇ-vasū |
tā | vā̱m | a̱dya | ha̱vā̱ma̱he̱ | ha̱vyebhi̍ḥ | vā̱ji̱nī̱va̱sū̱ iti̍ vājinī-vasū |
pū̱rvīḥ | i̱ṣaḥ | i̱ṣaya̍ntau | ati̍ | kṣa̱paḥ |
ā | vā̱m | vāhi̍ṣṭhaḥ | a̱śvi̱nā̱ | ratha̍ḥ | yā̱tu̱ | śru̱taḥ | na̱rā̱ |
upa̍ | stomā̍n | tu̱rasya̍ | da̱rśa̱tha̱ḥ | śri̱ye |
ju̱hu̱rā̱ṇā | ci̱t | a̱śvi̱nā̱ | ā | ma̱nye̱thā̱m | vṛ̱ṣa̱ṇva̱sū̱ iti̍ vṛṣaṇ-vasū |
yu̱vam | hi | ru̱drā̱ | parṣa̍thaḥ | ati̍ | dviṣa̍ḥ |
da̱srā | hi | viśva̍m | ā̱nu̱ṣak | ma̱kṣu-bhi̍ḥ | pa̱ri̱-dīya̍thaḥ |
dhi̱ya̱m-ji̱nvā | madhu̍-varṇā | śu̱bhaḥ | patī̱ iti̍ |
upa̍ | na̱ḥ | yā̱ta̱m | a̱śvi̱nā̱ | rā̱yā | vi̱śva̱-puṣā̍ | sa̱ha |
ma̱gha-vā̍nā | su̱-vīrau̍ | ana̍pa-cyutā |
ā | me̱ | a̱sya | pra̱tī̱vya̍m | indra̍nāsatyā | ga̱ta̱m |
de̱vā | de̱vebhi̍ḥ | a̱dya | sa̱cana̍ḥ-tamā |
va̱yam | hi | vā̱m | havā̍mahe | u̱kṣa̱ṇyanta̍ḥ | vya̱śva̱-vat |
su̱ma̱ti-bhi̍ḥ | upa̍ | vi̱prau̱ | i̱ha | ā | ga̱ta̱m |
a̱śvinā̍ | su | ṛ̱ṣe̱ | stu̱hi̱ | ku̱vit | te̱ | śrava̍taḥ | hava̍m |
nedī̍yasaḥ | kū̱ḻa̱yā̱ta̱ḥ | pa̱ṇīn | u̱ta |
vai̱ya̱śvasya̍ | śru̱ta̱m | na̱rā̱ | u̱to iti̍ | me̱ | a̱sya | ve̱da̱tha̱ḥ |
sa̱-joṣa̍sā | varu̍ṇaḥ | mi̱traḥ | a̱rya̱mā |
yu̱vā-da̍ttasya | dhi̱ṣṇyā̱ | yu̱vā-nī̍tasya | sū̱ri-bhi̍ḥ |
aha̍ḥ-ahaḥ | vṛ̱ṣa̱ṇā̱ | mahya̍m | śi̱kṣa̱ta̱m |
yaḥ | vā̱m | ya̱jñebhi̍ḥ | ā-vṛ̍taḥ | adhi̍-vastrā | va̱dhūḥ-i̍va |
sa̱pa̱ryantā̍ | śu̱bhe | ca̱krā̱te̱ iti̍ | a̱śvinā̍ |
yaḥ | vā̱m | u̱ru̱vyaca̍ḥ-tamam | cike̍tati | nṛ̱-pāyya̍m |
va̱rtiḥ | a̱śvi̱nā̱ | pari̍ | yā̱ta̱m | a̱sma̱yū itya̍sma̱-yū |
a̱smabhya̍m | su | vṛ̱ṣa̱ṇva̱sū̱ iti̍ vṛṣaṇ-vasū | yā̱tam | va̱rtiḥ | nṛ̱-pāyya̍m |
vi̱ṣu̱druhā̍-iva | ya̱jñam | ū̱ha̱thu̱ḥ | gi̱rā |
vāhi̍ṣṭhaḥ | vā̱m | havā̍nām | stoma̍ḥ | dū̱taḥ | hu̱va̱t | na̱rā̱ |
yu̱vābhyā̍m | bhū̱tu̱ | a̱śvi̱nā̱ |
yat | a̱daḥ | di̱vaḥ | a̱rṇa̱ve | i̱ṣaḥ | vā̱ | mada̍thaḥ | gṛ̱he |
śru̱tam | it | me̱ | a̱ma̱rtyā̱ |
u̱ta | syā | śve̱ta̱-yāva̍rī | vāhi̍ṣṭhā | vā̱m | na̱dīnā̍m |
sindhu̍ḥ | hira̍ṇya-vartaniḥ |
smat | e̱tayā̍ | su̱-kī̱rtyā | aśvi̍nā | śve̱tayā̍ | dhi̱yā |
vahe̍the̱ iti̍ | śu̱bhra̱-yā̱vā̱nā̱ |
yu̱kṣva | hi | tvam | ra̱tha̱-sahā̍ | yu̱vasva̍ | poṣyā̍ | va̱so̱ iti̍ |
āt | na̱ḥ | vā̱yo̱ iti̍ | madhu̍ | pi̱ba̱ | a̱smāka̍m | sava̍nā | ā | ga̱hi̱ |
tava̍ | vā̱yo̱ iti̍ | ṛ̱ta̱ḥpa̱te̱ | tvaṣṭu̍ḥ | jā̱mā̱ta̱ḥ | a̱dbhu̱ta̱ |
avā̍ṁsi | ā | vṛ̱ṇī̱ma̱he̱ |
tvaṣṭu̍ḥ | jāmā̍taram | va̱yam | īśā̍nam | rā̱yaḥ | ī̱ma̱he̱ |
su̱ta-va̍ntaḥ | vā̱yum | dyu̱mnā | janā̍saḥ |
vāyo̱ iti̍ | yā̱hi | śi̱va̱ | ā | di̱vaḥ | vaha̍sva | su | su̱-aśvya̍m |
vaha̍sva | ma̱haḥ | pṛ̱thu̱-pakṣa̍sā | rathe̍ |
tvām | hi | su̱psara̍ḥ-tamam | nṛ̱-sada̍neṣu | hū̱mahe̍ |
grāvā̍ṇam | na | aśva̍-pṛṣṭham | ma̱ṁhanā̍ |
saḥ | tvam | na̱ḥ | de̱va̱ | mana̍sā | vāyo̱ iti̍ | ma̱ndā̱naḥ | a̱gri̱yaḥ |
kṛ̱dhi | vājā̍n | a̱paḥ | dhiya̍ḥ |
a̱gniḥ | u̱kthe | pu̱raḥ-hi̍taḥ | grāvā̍ṇaḥ | ba̱rhiḥ | a̱dhva̱re |
ṛ̱cā | yā̱mi̱ | ma̱ruta̍ḥ | brahma̍ṇaḥ | pati̍m | de̱vān | ava̍ḥ | vare̍ṇyam |
ā | pa̱śum | gā̱si̱ | pṛ̱thi̱vīm | vana̱spatī̍n | u̱ṣasā̍ | nakta̍m | oṣa̍dhīḥ |
viśve̍ | ca̱ | na̱ḥ | va̱sa̱va̱ḥ | vi̱śva̱-ve̱da̱sa̱ḥ | dhī̱nām | bhū̱ta̱ | pra̱-a̱vi̱tāra̍ḥ |
pra | su | na̱ḥ | e̱tu̱ | a̱dhva̱raḥ | a̱gnā | de̱veṣu̍ | pū̱rvyaḥ |
ā̱di̱tyeṣu̍ | pra | varu̍ṇe | dhṛ̱ta-vra̍te | ma̱rut-su̍ | vi̱śva-bhā̍nuṣu |
viśve̍ | hi | sma̱ | mana̍ve | vi̱śva-ve̍dasaḥ | bhuva̍n | vṛ̱dhe | ri̱śāda̍saḥ |
ari̍ṣṭebhiḥ | pā̱yu-bhi̍ḥ | vi̱śva̱-ve̱da̱sa̱ḥ | yanta̍ | na̱ḥ | a̱vṛ̱kam | cha̱rdiḥ |
ā | na̱ḥ | a̱dya | sa-ma̍nasaḥ | ganta̍ | viśve̍ | sa̱-joṣa̍saḥ |
ṛ̱cā | gi̱rā | maru̍taḥ | devi̍ | adi̍te | sada̍ne | pastye̍ | ma̱hi̱ |
a̱bhi | pri̱yā | ma̱ru̱ta̱ḥ | yā | va̱ḥ | aśvyā̍ | ha̱vyā | mi̱tra̱ | pra̱-yā̱thana̍ |
ā | ba̱rhiḥ | indra̍ḥ | varu̍ṇaḥ | tu̱rāḥ | nara̍ḥ | ā̱di̱tyāsa̍ḥ | sa̱da̱ntu̱ | na̱ḥ |
va̱yam | va̱ḥ | vṛ̱kta-ba̍rhiṣaḥ | hi̱ta-pra̍yasaḥ | ā̱nu̱ṣak |
su̱ta-so̍māsaḥ | va̱ru̱ṇa̱ | ha̱vā̱ma̱he̱ | ma̱nu̱ṣvat | i̱ddha-a̍gnayaḥ |
ā | pra | yā̱ta̱ | maru̍taḥ | viṣṇo̱ iti̍ | aśvi̍nā | pūṣa̍n | mākī̍nayā | dhi̱yā |
indra̍ḥ | ā | yā̱tu̱ | pra̱tha̱maḥ | sa̱ni̱ṣyu-bhi̍ḥ | vṛṣā̍ | yaḥ | vṛ̱tra̱-hā | gṛ̱ṇe |
vi | na̱ḥ | de̱vā̱sa̱ḥ | a̱dru̱ha̱ḥ | acchi̍dram | śarma̍ | ya̱ccha̱ta̱ |
na | yat | dū̱rāt | va̱sa̱va̱ḥ | nu | ci̱t | anti̍taḥ | varū̍tham | ā̱-da̱dharṣa̍ti |
asti̍ | hi | va̱ḥ | sa̱-jā̱tya̍m | ri̱śā̱da̱sa̱ḥ | devā̍saḥ | asti̍ | āpya̍m |
pra | na̱ḥ | pūrva̍smai | su̱vi̱tāya̍ | vo̱ca̱ta̱ | ma̱kṣu | su̱mnāya̍ | navya̍se |
i̱dā | hi | va̱ḥ | upa̍-stutim | i̱dā | vā̱masya̍ | bha̱ktaye̍ |
upa̍ | va̱ḥ | vi̱śva̱-ve̱da̱sa̱ḥ | na̱ma̱syuḥ | ā | asṛ̍kṣi | anyā̍m-iva |
ut | ū̱m̐ iti̍ | syaḥ | va̱ḥ | sa̱vi̱tā | su̱-pra̱nī̱ta̱ya̱ḥ | asthā̍t | ū̱rdhvaḥ | vare̍ṇyaḥ |
ni | dvi̱-pāda̍ḥ | catu̍ḥ-pādaḥ | a̱rthina̍ḥ | avi̍śran | pa̱ta̱yi̱ṣṇava̍ḥ |
de̱vam-de̍vam | va̱ḥ | ava̍se | de̱vam-de̍vam | a̱bhiṣṭa̍ye |
de̱vam-de̍vam | hu̱ve̱ma̱ | vāja̍-sātaye | gṛ̱ṇanta̍ḥ | de̱vyā | dhi̱yā |
de̱vāsa̍ḥ | hi | sma̱ | mana̍ve | sa-ma̍nyavaḥ | viśve̍ | sā̱kam | sa-rā̍tayaḥ |
te | na̱ḥ | a̱dya | te | a̱pa̱ram | tu̱ce | tu | na̱ḥ | bhava̍ntu | va̱ri̱va̱ḥ-vida̍ḥ |
pra | va̱ḥ | śa̱ṁsā̱mi̱ | a̱dru̱ha̱ḥ | sa̱m-sthe | upa̍-stutīnām |
na | tam | dhū̱rtiḥ | va̱ru̱ṇa̱ | mi̱tra̱ | martya̍m | yaḥ | va̱ḥ | dhāma̍-bhyaḥ | avi̍dhat |
pra | saḥ | kṣaya̍m | ti̱ra̱te̱ | vi | ma̱hīḥ | iṣa̍ḥ | yaḥ | va̱ḥ | varā̍ya | dāśa̍ti |
pra | pra̱-jābhi̍ḥ | jā̱ya̱te̱ | dharma̍ṇaḥ | pari̍ | ari̍ṣṭaḥ | sarva̍ḥ | e̱dha̱te̱ |
ṛ̱te | saḥ | vi̱nda̱te̱ | yu̱dhaḥ | su̱-gebhi̍ḥ | yā̱ti̱ | adhva̍naḥ |
a̱rya̱mā | mi̱traḥ | varu̍ṇa̱ḥ | sa-rā̍tayaḥ | yam | trāya̍nte | sa̱-joṣa̍saḥ |
ajre̍ | ci̱t | a̱smai̱ | kṛ̱ṇu̱tha̱ | ni̱-añca̍nam | du̱ḥ-ge | ci̱t | ā | su̱-sa̱ra̱ṇam |
e̱ṣā | ci̱t | a̱smā̱t | a̱śani̍ḥ | pa̱raḥ | nu | sā | asre̍dhantī | vi | na̱śya̱tu̱ |
yat | a̱dya | sūrye̍ | u̱t-ya̱ti | priya̍-kṣatrāḥ | ṛ̱tam | da̱dha |
yat | ni̱-mruci̍ | pra̱-budhi̍ | vi̱śva̱-ve̱da̱sa̱ḥ | yat | vā̱ | ma̱dhyaṁdi̍ne | di̱vaḥ |
yat | vā̱ | a̱bhi̱-pi̱tve | a̱su̱rā̱ḥ | ṛ̱tam | ya̱te | cha̱rdiḥ | ye̱ma | vi | dā̱śuṣe̍ |
va̱yam | tat | va̱ḥ | va̱sa̱va̱ḥ | vi̱śva̱-ve̱da̱sa̱ḥ | upa̍ | sthe̱yā̱ma̱ | madhye̱ | ā |
yat | a̱dya | sūre̍ | ut-i̍te | yat | ma̱dhyaṁdi̍ne | ā̱-tuci̍ |
vā̱mam | dha̱ttha | mana̍ve | vi̱śva̱-ve̱da̱sa̱ḥ | juhvā̍nāya | pra-ce̍tase |
va̱yam | tat | va̱ḥ | sa̱m-rā̱ja̱ḥ | ā | vṛ̱ṇī̱ma̱he̱ | pu̱traḥ | na | ba̱hu̱-pāyya̍m |
a̱śyāma̍ | tat | ā̱di̱tyā̱ḥ | juhva̍taḥ | ha̱viḥ | yena̍ | vasya̍ḥ | a̱naśā̍mahai |
ye | tri̱ṁśati̍ | traya̍ḥ | pa̱raḥ | de̱vāsa̍ḥ | ba̱rhiḥ | ā | asa̍dan |
vi̱dan | aha̍ | dvi̱tā | a̱sa̱na̱n |
varu̍ṇaḥ | mi̱traḥ | a̱rya̱mā | smadrā̍ti-sācaḥ | a̱gnaya̍ḥ |
patnī̍-vantaḥ | vaṣa̍ṭ-kṛṭāḥ |
te | na̱ḥ | go̱pāḥ | a̱pā̱cyāḥ | te | uda̍k | te | i̱tthā | nya̍k |
pu̱rastā̍t | sarva̍yā | vi̱śā |
yathā̍ | vaśa̍nti | de̱vāḥ | tathā̍ | it | a̱sa̱t | tat | e̱ṣā̱m | naki̍ḥ | ā | mi̱na̱t |
arā̍vā | ca̱na | martya̍ḥ |
sa̱ptā̱nām | sa̱pta | ṛ̱ṣṭaya̍ḥ | sa̱pta | dyu̱mnāni̍ | e̱ṣā̱m |
sa̱pto iti̍ | adhi̍ | śriya̍ḥ | dhi̱re̱ |
ba̱bhruḥ | eka̍ḥ | viṣu̍ṇaḥ | sū̱nara̍ḥ | yuvā̍ | a̱ñji | a̱ṅkte̱ | hi̱ra̱ṇyaya̍m |
yoni̍m | eka̍ḥ | ā | sa̱sā̱da̱ | dyota̍naḥ | a̱ntaḥ | de̱veṣu̍ | medhi̍raḥ |
vāśī̍m | eka̍ḥ | bi̱bha̱rti̱ | haste̍ | ā̱ya̱sīm | a̱ntaḥ | de̱veṣu̍ | ni-dhru̍viḥ |
vajra̍m | eka̍ḥ | bi̱bha̱rti̱ | haste̍ | ā-hi̍tam | tena̍ | vṛ̱trāṇi̍ | ji̱ghna̱te̱ |
ti̱gmam | eka̍ḥ | bi̱bha̱rti̱ | haste̍ | āyu̍dham | śuci̍ḥ | u̱graḥ | jalā̍ṣa-bheṣajaḥ |
pa̱thaḥ | eka̍ḥ | pī̱pā̱ya̱ | taska̍raḥ | ya̱thā̱ | e̱ṣaḥ | ve̱da̱ | ni̱-dhī̱nām |
trīṇi̍ | eka̍ḥ | u̱ru̱-gā̱yaḥ | vi | ca̱kra̱me̱ | yatra̍ | de̱vāsa̍ḥ | mada̍nti |
vi-bhi̍ḥ | dvā | ca̱ra̱ta̱ḥ | eka̍yā | sa̱ha | pra | pra̱vā̱sā-i̍va | va̱sa̱ta̱ḥ |
sada̍ḥ | dvā | ca̱krā̱te̱ iti̍ | u̱pa̱-mā | di̱vi | sa̱m-rājā̍ | sa̱rpirā̍sutī̱ iti̍ sa̱rpiḥ-ā̍sutī |
arca̍ntaḥ | eke̍ | mahi̍ | sāma̍ | ma̱nva̱ta̱ | tena̍ | sūrya̍m | a̱ro̱ca̱ya̱n |
na̱hi | va̱ḥ | asti̍ | a̱rbha̱kaḥ | devā̍saḥ | na | ku̱mā̱ra̱kaḥ |
viśve̍ | sa̱taḥ-ma̍hāntaḥ | it |
iti̍ | stu̱tāsa̍ḥ | a̱sa̱tha̱ | ri̱śā̱da̱sa̱ḥ | ye | stha | traya̍ḥ | ca̱ | tri̱ṁśat | ca̱ |
mano̍ḥ | de̱vā̱ḥ | ya̱jñi̱yā̱sa̱ḥ |
te | na̱ḥ | trā̱dhva̱m | te̱ | a̱va̱ta̱ | te | ū̱m̐ iti̍ | na̱ḥ | adhi̍ | vo̱ca̱ta̱ |
mā | na̱ḥ | pa̱thaḥ | pitryā̍t | mā̱na̱vāt | adhi̍ | dū̱ram | nai̱ṣṭa̱ | pa̱rā̱-vata̍ḥ |
ye | de̱vā̱sa̱ḥ | i̱ha | sthana̍ | viśve̍ | vai̱śvā̱na̱rāḥ | u̱ta |
a̱smabhya̍m | śarma̍ | sa̱-pratha̍ḥ | gave̍ | aśvā̍ya | ya̱ccha̱ta̱ |
yaḥ | yajā̍ti | yajā̍te | it | su̱nava̍t | ca̱ | pacā̍ti | ca̱ |
bra̱hmā | it | indra̍sya | cā̱ka̱na̱t |
pu̱ro̱ḻāśa̍m | yaḥ | a̱smai̱ | soma̍m | rara̍te | ā̱-śira̍m |
pāt | it | tam | śa̱kraḥ | aṁha̍saḥ |
tasya̍ | dyu̱-mān | a̱sa̱t | ratha̍ḥ | de̱va-jū̍taḥ | saḥ | śū̱śu̱va̱t |
viśvā̍ | va̱nvan | a̱mi̱triyā̍ |
asya̍ | pra̱jā-va̍tī | gṛ̱he | asa̍ścantī | di̱ve-di̍ve |
iḻā̍ | dhe̱nu̱-matī̍ | du̱he̱ |
yā | daṁpa̍tī̱ iti̱ dam-pa̍tī | sa-ma̍nasā | su̱nu̱taḥ | ā | ca̱ | dhāva̍taḥ |
devā̍saḥ | nitya̍yā | ā̱-śirā̍ |
prati̍ | prā̱śa̱vyā̍n | i̱ta̱ḥ | sa̱myañcā̍ | ba̱rhiḥ | ā̱śā̱te̱ iti̍ |
na | tā | vāje̍ṣu | vā̱ya̱ta̱ḥ |
na | de̱vānā̍m | api̍ | hnu̱taḥ | su̱-ma̱tim | na | ju̱ghu̱kṣa̱ta̱ḥ |
śrava̍ḥ | bṛ̱hat | vi̱vā̱sa̱ta̱ḥ |
pu̱triṇā̍ | tā | ku̱mā̱riṇā̍ | viśva̍m | āyu̍ḥ | vi | a̱śnu̱ta̱ḥ |
u̱bhā | hira̍ṇya-peśasā |
vī̱ti-ho̍trā | kṛ̱tadva̍sū̱ iti̍ kṛ̱tat-va̍sū | da̱śa̱syantā̍ | a̱mṛtā̍ya | kam |
sam | ūdha̍ḥ | ro̱ma̱śam | ha̱ta̱ḥ | de̱veṣu̍ | kṛ̱ṇu̱ta̱ḥ | duva̍ḥ |
ā | śarma̍ | parva̍tānām | vṛ̱ṇī̱mahe̍ | na̱dīnā̍m |
ā | viṣṇo̍ḥ | sa̱cā̱-bhuva̍ḥ |
ā | e̱tu̱ | pū̱ṣā | ra̱yiḥ | bhaga̍ḥ | sva̱sti | sa̱rva̱-dhāta̍maḥ |
u̱ruḥ | adhvā̍ | sva̱staye̍ |
a̱rama̍tiḥ | a̱na̱rvaṇa̍ḥ | viśva̍ḥ | de̱vasya̍ | mana̍sā |
ā̱di̱tyānā̍m | a̱ne̱haḥ | it |
yathā̍ | na̱ḥ | mi̱traḥ | a̱rya̱mā | varu̍ṇaḥ | santi̍ | go̱pāḥ |
su̱-gāḥ | ṛ̱tasya̍ | panthā̍ḥ |
a̱gnim | va̱ḥ | pū̱rvyam | gi̱rā | de̱vam | ī̱ḻe̱ | vasū̍nām |
sa̱pa̱ryanta̍ḥ | pu̱ru̱-pri̱yam | mi̱tram | na | kṣe̱tra̱-sādha̍sam |
ma̱kṣu | de̱va-va̍taḥ | ratha̍ḥ | śūra̍ḥ | vā̱ | pṛ̱t-su | kāsu̍ | ci̱t |
de̱vānā̍m | yaḥ | it | mana̍ḥ | yaja̍mānaḥ | iya̍kṣati | a̱bhi | it | aya̍jvanaḥ | bhu̱va̱t |
na | ya̱ja̱mā̱na̱ | ri̱ṣya̱si̱ | na | su̱nvā̱na̱ | na | de̱va̱yo̱ iti̍ deva-yo |
de̱vānā̍m | yaḥ | it | mana̍ḥ | yaja̍mānaḥ | iya̍kṣati | a̱bhi | it | aya̍jvanaḥ | bhu̱va̱t |
naki̍ḥ | tam | karma̍ṇā | na̱śa̱t | na | pra | yo̱ṣa̱t | na | yo̱ṣa̱ti̱ |
de̱vānā̍m | yaḥ | it | mana̍ḥ | yaja̍mānaḥ | iya̍kṣati | a̱bhi | it | aya̍jvanaḥ | bhu̱va̱t |
asa̍t | atra̍ | su̱-vīrya̍m | u̱ta | tyat | ā̱śu̱-aśvya̍m |
de̱vānā̍m | yaḥ | it | mana̍ḥ | yaja̍mānaḥ | iya̍kṣati | a̱bhi | it | aya̍jvanaḥ | bhu̱va̱t |
pra | kṛ̱tāni̍ | ṛ̱jī̱ṣiṇa̍ḥ | kaṇvā̍ḥ | indra̍sya | gātha̍yā |
made̍ | soma̍sya | vo̱ca̱ta̱ |
yaḥ | sṛbi̍ndam | ana̍rśanim | pipru̍m | dā̱sam | a̱hī̱śuva̍m |
vadhī̍t | u̱graḥ | ri̱ṇan | a̱paḥ |
ni | arbu̍dasya | vi̱ṣṭapa̍m | va̱rṣmāṇa̍m | bṛ̱ha̱taḥ | ti̱ra̱ |
kṛ̱ṣe | tat | i̱ndra̱ | pauṁsya̍m |
prati̍ | śru̱tāya̍ | va̱ḥ | dhṛ̱ṣat | tūrṇā̍śam | na | gi̱reḥ | adhi̍ |
hu̱ve | su̱-śi̱pram | ū̱taye̍ |
saḥ | goḥ | aśva̍sya | vi | vra̱jam | ma̱ndā̱naḥ | so̱myebhya̍ḥ |
pura̍m | na | śū̱ra̱ | da̱rṣa̱si̱ |
yadi̍ | me̱ | ra̱raṇa̍ḥ | su̱te | u̱kthe | vā̱ | dadha̍se | cana̍ḥ |
ā̱rāt | upa̍ | sva̱dhā | ā | ga̱hi̱ |
va̱yam | gha̱ | te̱ | api̍ | sma̱si̱ | sto̱tāra̍ḥ | i̱ndra̱ | gi̱rva̱ṇa̱ḥ |
tvam | na̱ḥ | ji̱nva̱ | so̱ma̱-pā̱ḥ |
u̱ta | na̱ḥ | pi̱tum | ā | bha̱ra̱ | sa̱m-ra̱rā̱ṇaḥ | avi̍-kṣitam |
magha̍-van | bhūri̍ | te̱ | vasu̍ |
u̱ta | na̱ḥ | go-ma̍taḥ | kṛ̱dhi̱ | hira̍ṇya-vataḥ | a̱śvina̍ḥ |
iḻā̍bhiḥ | sam | ra̱bhe̱ma̱hi̱ |
bṛ̱bat-u̍ktham | ha̱vā̱ma̱he̱ | sṛ̱pra-ka̍rasnam | ū̱taye̍ |
sādhu̍ | kṛ̱ṇvanta̍m | ava̍se |
yaḥ | sa̱m-sthe | ci̱t | śa̱ta-kra̍tuḥ | āt | ī̱m | kṛ̱ṇoti̍ | vṛ̱tra̱-hā |
ja̱ri̱tṛ-bhya̍ḥ | pu̱ru̱-vasu̍ḥ |
saḥ | na̱ḥ | śa̱kraḥ | ci̱t | ā | śa̱ka̱t | dāna̍-vān | a̱nta̱ra̱-ā̱bha̱raḥ |
indra̍ḥ | viśvā̍bhiḥ | ū̱ti-bhi̍ḥ |
yaḥ | rā̱yaḥ | a̱vani̍ḥ | ma̱hān | su̱-pā̱raḥ | su̱nva̱taḥ | sakhā̍ |
tam | indra̍m | a̱bhi | gā̱ya̱ta̱ |
ā̱-ya̱ntāra̍m | mahi̍ | sthi̱ram | pṛta̍nāsu | śra̱va̱ḥ-jita̍m |
bhūre̍ḥ | īśā̍nam | oja̍sā |
naki̍ḥ | a̱sya̱ | śacī̍nām | ni̱-ya̱ntā | sū̱nṛtā̍nām |
naki̍ḥ | va̱ktā | na | dā̱t | iti̍ |
na | nū̱nam | bra̱hmaṇā̍m | ṛ̱ṇam | prā̱śū̱nām | a̱sti̱ | su̱nva̱tām |
na | soma̍ḥ | a̱pra̱tā | pa̱pe̱ |
panye̍ | it | upa̍ | gā̱ya̱ta̱ | panye̍ | u̱kthāni̍ | śa̱ṁsa̱ta̱ |
brahma̍ | kṛ̱ṇo̱ta̱ | panye̍ | it |
panya̍ḥ | ā | da̱rdi̱ra̱t | śa̱tā | sa̱hasrā̍ | vā̱jī | avṛ̍taḥ |
indra̍ḥ | yaḥ | yajva̍naḥ | vṛ̱dhaḥ |
vi | su | ca̱ra̱ | sva̱dhāḥ | anu̍ | kṛ̱ṣṭī̱nām | anu̍ | ā̱-huva̍ḥ |
indra̍ | piba̍ | su̱tānā̍m |
piba̍ | sva-dhai̍navānām | u̱ta | yaḥ | tugrye̍ | sacā̍ |
u̱ta | a̱yam | i̱ndra̱ | yaḥ | tava̍ |
ati̍ | i̱hi̱ | ma̱nyu̱-sā̱vina̍m | su̱su̱-vāṁsa̍m | u̱pa̱-ara̍ṇe |
i̱mam | rā̱tam | su̱tam | pi̱ba̱ |
i̱hi | ti̱sraḥ | pa̱rā̱-vata̍ḥ | i̱hi | pañca̍ | janā̍n | ati̍ |
dhenā̍ḥ | i̱ndra̱ | a̱va̱-cāka̍śat |
sūrya̍ḥ | ra̱śmim | yathā̍ | sṛ̱ja̱ | ā | tvā̱ | ya̱ccha̱ntu̱ | me̱ | gira̍ḥ |
ni̱mnam | āpa̍ḥ | na | sa̱dhrya̍k |
adhva̍ryo̱ iti̍ | ā | tu | hi | si̱ñca | soma̍m | vī̱rāya̍ | śi̱priṇe̍ |
bhara̍ | su̱tasya̍ | pī̱taye̍ |
yaḥ | u̱dnaḥ | pha̱li̱-gam | bhi̱nat | nya̍k | sindhū̍n | a̱va̱-asṛ̍jat |
yaḥ | goṣu̍ | pa̱kvam | dhā̱raya̍t |
aha̍n | vṛ̱tram | ṛcī̍ṣamaḥ | au̱rṇa̱-vā̱bham | a̱hī̱śuva̍m |
hi̱mena̍ | a̱vi̱dhya̱t | arbu̍dam |
pra | va̱ḥ | u̱grāya̍ | ni̱ḥ-ture̍ | aṣā̍ḻhāya | pra̱-sa̱kṣiṇe̍ |
de̱vatta̍m | brahma̍ | gā̱ya̱ta̱ |
yaḥ | viśvā̍ni | a̱bhi | vra̱tā | soma̍sya | made̍ | andha̍saḥ |
indra̍ḥ | de̱veṣu̍ | ceta̍ti |
i̱ha | tyā | sa̱dha̱-mādyā̍ | harī̱ iti̍ | hira̍ṇya-keśyā |
vo̱ḻhām | a̱bhi | praya̍ḥ | hi̱tam |
a̱rvāñca̍m | tvā̱ | pu̱ru̱-stu̱ta̱ | pri̱yame̍dha-stutā | harī̱ iti̍ |
so̱ma̱-peyā̍ya | va̱kṣa̱ta̱ḥ |
va̱yam | gha̱ | tvā̱ | su̱ta-va̍ntaḥ | āpa̍ḥ | na | vṛ̱kta-ba̍rhiṣaḥ |
pa̱vitra̍sya | pra̱-srava̍ṇeṣu | vṛ̱tra̱-ha̱n | pari̍ | sto̱tāra̍ḥ | ā̱sa̱te̱ |
svara̍nti | tvā̱ | su̱te | nara̍ḥ | vaso̱ iti̍ | ni̱re̱ke | u̱kthina̍ḥ |
ka̱dā | su̱tam | tṛ̱ṣā̱ṇaḥ | oka̍ḥ | ā | ga̱ma̱ḥ | indra̍ | sva̱bdī-i̍va | vaṁsa̍gaḥ |
kaṇve̍bhiḥ | dhṛ̱ṣṇo̱ iti̍ | ā | dhṛ̱ṣat | vāja̍m | da̱rṣi̱ | sa̱ha̱sriṇa̍m |
pi̱śaṅga̍-rūpam | ma̱gha̱-va̱n | vi̱-ca̱rṣa̱ṇe̱ | ma̱kṣu | go-ma̍ntam | ī̱ma̱he̱ |
pā̱hi | gāya̍ | andha̍saḥ | made̍ | indrā̍ya | me̱dhya̱-a̱ti̱the̱ |
yaḥ | sam-mi̍ślaḥ | haryo̍ḥ | yaḥ | su̱te | sacā̍ | va̱jrī | ratha̍ḥ | hi̱ra̱ṇyaya̍ḥ |
yaḥ | su̱-sa̱vyaḥ | su̱-dakṣi̍ṇaḥ | i̱naḥ | yaḥ | su̱-kratu̍ḥ | gṛ̱ṇe |
yaḥ | ā̱-ka̱raḥ | sa̱hasrā̍ | yaḥ | śa̱ta-ma̍ghaḥ | indra̍ḥ | yaḥ | pū̱ḥ-bhit | ā̱ri̱taḥ |
yaḥ | dhṛ̱ṣi̱taḥ | yaḥ | avṛ̍taḥ | yaḥ | asti̍ | śmaśru̍ṣu | śri̱taḥ |
vibhū̍ta-dyumnaḥ | cyava̍naḥ | pu̱ru̱-stu̱taḥ | kratvā̍ | gauḥ-i̍va | śā̱ki̱naḥ |
kaḥ | ī̱m | ve̱da̱ | su̱te | sacā̍ | piba̍ntam | kat | vaya̍ḥ | da̱dhe̱ |
a̱yam | yaḥ | pura̍ḥ | vi̱-bhi̱natti̍ | oja̍sā | ma̱ndā̱naḥ | śi̱prī | andha̍saḥ |
dā̱nā | mṛ̱gaḥ | na | vā̱ra̱ṇaḥ | pu̱ru̱-trā | ca̱ratha̍m | da̱dhe̱ |
naki̍ḥ | tvā̱ | ni | ya̱ma̱t | ā | su̱te | ga̱ma̱ḥ | ma̱hān | ca̱ra̱si̱ | oja̍sā |
yaḥ | u̱graḥ | san | ani̍ḥ-stṛtaḥ | sthi̱raḥ | raṇā̍ya | saṁskṛ̍taḥ |
yadi̍ | sto̱tuḥ | ma̱gha-vā̍ | śṛ̱ṇava̍t | hava̍m | na | indra̍ḥ | yo̱ṣa̱ti̱ | ā | ga̱ma̱t |
sa̱tyam | i̱tthā | vṛṣā̍ | it | a̱si̱ | vṛṣa̍-jūtiḥ | na̱ḥ | avṛ̍taḥ |
vṛṣā̍ | hi | u̱gra̱ | śṛ̱ṇvi̱ṣe | pa̱rā̱-vati̍ | vṛṣo̱ iti̍ | a̱rvā̱-vati̍ | śru̱taḥ |
vṛṣa̍ṇaḥ | te̱ | a̱bhīśa̍vaḥ | vṛṣā̍ | kaśā̍ | hi̱ra̱ṇyayī̍ |
vṛṣā̍ | ratha̍ḥ | ma̱gha̱-va̱n | vṛṣa̍ṇā | harī̱ iti̍ | vṛṣā̍ | tvam | śa̱ta̱kra̱to̱ iti̍ śata-krato |
vṛṣā̍ | sotā̍ | su̱no̱tu̱ | te̱ | vṛṣa̍n | ṛ̱jī̱pi̱n | ā | bha̱ra̱ |
vṛṣā̍ | da̱dha̱nve̱ | vṛṣa̍ṇam | na̱dīṣu̍ | ā | tubhya̍m | sthā̱ta̱ḥ | ha̱rī̱ṇā̱m |
ā | i̱ndra̱ | yā̱hi̱ | pī̱taye̍ | madhu̍ | śa̱vi̱ṣṭha̱ | so̱myam |
na | a̱yam | accha̍ | ma̱gha-vā̍ | śṛ̱ṇava̍t | gira̍ḥ | brahma̍ | u̱kthā | ca̱ | su̱-kratu̍ḥ |
vaha̍ntu | tvā̱ | ra̱the̱-sthām | ā | hara̍yaḥ | ra̱tha̱-yuja̍ḥ |
ti̱raḥ | ci̱t | a̱ryam | sava̍nāni | vṛ̱tra̱-ha̱n | a̱nyeṣā̍m | yā | śa̱ta̱kra̱to̱ iti̍ śata-krato |
a̱smāka̍m | a̱dya | anta̍mam | stoma̍m | dhi̱ṣva̱ | ma̱hā̱-ma̱ha̱ |
a̱smāka̍m | te̱ | sava̍nā | sa̱ntu̱ | śam-ta̍mā | madā̍ya | dyu̱kṣa̱ | so̱ma̱-pā̱ḥ |
na̱hi | saḥ | tava̍ | no iti̍ | mama̍ | śā̱stre | a̱nyasya̍ | raṇya̍ti |
yaḥ | a̱smān | vī̱raḥ | ā | ana̍yat |
indra̍ḥ | ci̱t | gha̱ | tat | a̱bra̱vī̱t | stri̱yāḥ | a̱śā̱syam | mana̍ḥ |
u̱to iti̍ | aha̍ | kratu̍m | ra̱ghum |
saptī̱ iti̍ | ci̱t | gha̱ | ma̱da̱-cyutā̍ | mi̱thu̱nā | va̱ha̱ta̱ḥ | ratha̍m |
e̱va | it | dhūḥ | vṛṣṇa̍ḥ | ut-ta̍rā |
a̱dhaḥ | pa̱śya̱sva̱ | mā | u̱pari̍ | sa̱m-ta̱rām | pā̱da̱kau | ha̱ra̱ |
mā | te̱ | ka̱śa̱-pla̱kau | dṛ̱śa̱n | strī | hi | bra̱hmā | ba̱bhūvi̍tha |
ā | i̱ndra̱ | yā̱hi̱ | hari̍-bhiḥ | upa̍ | kaṇva̍sya | su̱-stu̱tim |
di̱vaḥ | a̱muṣya̍ | śāsa̍taḥ | diva̍m | ya̱ya | di̱vā̱va̱so̱ iti̍ divā-vaso |
ā | tvā̱ | grāvā̍ | vada̍n | i̱ha | so̱mī | ghoṣe̍ṇa | ya̱ccha̱tu̱ |
di̱vaḥ | a̱muṣya̍ | śāsa̍taḥ | diva̍m | ya̱ya | di̱vā̱va̱so̱ iti̍ divā-vaso |
atra̍ | vi | ne̱miḥ | e̱ṣā̱m | urā̍m | na | dhū̱nu̱te̱ | vṛka̍ḥ |
di̱vaḥ | a̱muṣya̍ | śāsa̍taḥ | diva̍m | ya̱ya | di̱vā̱va̱so̱ iti̍ divā-vaso |
ā | tvā̱ | kaṇvā̍ḥ | i̱ha | ava̍se | hava̍nte | vāja̍-sātaye |
di̱vaḥ | a̱muṣya̍ | śāsa̍taḥ | diva̍m | ya̱ya | di̱vā̱va̱so̱ iti̍ divā-vaso |
dadhā̍mi | te̱ | su̱tānā̍m | vṛṣṇe̍ | na | pū̱rva̱-pāyya̍m |
di̱vaḥ | a̱muṣya̍ | śāsa̍taḥ | diva̍m | ya̱ya | di̱vā̱va̱so̱ iti̍ divā-vaso |
smat-pu̍randhiḥ | na̱ḥ | ā | ga̱hi̱ | vi̱śvata̍ḥ-dhīḥ | na̱ḥ | ū̱taye̍ |
di̱vaḥ | a̱muṣya̍ | śāsa̍taḥ | diva̍m | ya̱ya | di̱vā̱va̱so̱ iti̍ divā-vaso |
ā | na̱ḥ | yā̱hi̱ | ma̱he̱-ma̱te̱ | saha̍sra-ūte | śata̍-magha |
di̱vaḥ | a̱muṣya̍ | śāsa̍taḥ | diva̍m | ya̱ya | di̱vā̱va̱so̱ iti̍ divā-vaso |
ā | tvā̱ | hotā̍ | manu̍ḥ-hitaḥ | de̱va̱-trā | va̱kṣa̱t | īḍya̍ḥ |
di̱vaḥ | a̱muṣya̍ | śāsa̍taḥ | diva̍m | ya̱ya | di̱vā̱va̱so̱ iti̍ divā-vaso |
ā | tvā̱ | ma̱da̱-cyutā̍ | harī̱ iti̍ | śye̱nam | pa̱kṣā-i̍va | va̱kṣa̱ta̱ḥ |
di̱vaḥ | a̱muṣya̍ | śāsa̍taḥ | diva̍m | ya̱ya | di̱vā̱va̱so̱ iti̍ divā-vaso |
ā | yā̱hi̱ | a̱ryaḥ | ā | pari̍ | svāhā̍ | soma̍sya | pī̱taye̍ |
di̱vaḥ | a̱muṣya̍ | śāsa̍taḥ | diva̍m | ya̱ya | di̱vā̱va̱so̱ iti̍ divā-vaso |
ā | na̱ḥ | yā̱hi̱ | upa̍-śruti | u̱ktheṣu̍ | ra̱ṇa̱ya̱ | i̱ha |
di̱vaḥ | a̱muṣya̍ | śāsa̍taḥ | diva̍m | ya̱ya | di̱vā̱va̱so̱ iti̍ divā-vaso |
sa-rū̍paiḥ | ā | su | na̱ḥ | ga̱hi̱ | sam-bhṛ̍taiḥ | saṁbhṛ̍ta-aśvaḥ |
di̱vaḥ | a̱muṣya̍ | śāsa̍taḥ | diva̍m | ya̱ya | di̱vā̱va̱so̱ iti̍ divā-vaso |
ā | yā̱hi̱ | parva̍tebhyaḥ | sa̱mu̱drasya̍ | adhi̍ | vi̱ṣṭapa̍ḥ |
di̱vaḥ | a̱muṣya̍ | śāsa̍taḥ | diva̍m | ya̱ya | di̱vā̱va̱so̱ iti̍ divā-vaso |
ā | na̱ḥ | gavyā̍ni | aśvyā̍ | sa̱hasrā̍ | śū̱ra̱ | da̱rdṛ̱hi̱ |
di̱vaḥ | a̱muṣya̍ | śāsa̍taḥ | diva̍m | ya̱ya | di̱vā̱va̱so̱ iti̍ divā-vaso |
ā | na̱ḥ | sa̱ha̱sra̱-śaḥ | bha̱ra̱ | a̱yutā̍ni | śa̱tāni̍ | ca̱ |
di̱vaḥ | a̱muṣya̍ | śāsa̍taḥ | diva̍m | ya̱ya | di̱vā̱va̱so̱ iti̍ divā-vaso |
ā | yat | indra̍ḥ | ca̱ | dadva̍he̱ iti̍ | sa̱hasra̍m | vasu̍-rociṣaḥ |
oji̍ṣṭham | aśvya̍m | pa̱śum |
ye | ṛ̱jrāḥ | vāta̍-raṁhasaḥ | a̱ru̱ṣāsa̍ḥ | ra̱ghu̱-syada̍ḥ |
bhrāja̍nte | sūryā̍ḥ-iva |
pārā̍vatasya | rā̱tiṣu̍ | dra̱vat-ca̍kreṣu | ā̱śuṣu̍ |
tiṣṭha̍m | vana̍sya | madhye̍ | ā |
a̱gninā̍ | indre̍ṇa | varu̍ṇena | viṣṇu̍nā | ā̱di̱tyaiḥ | ru̱draiḥ | vasu̍-bhiḥ | sa̱cā̱-bhuvā̍ |
sa̱-joṣa̍sau | u̱ṣasā̍ | sūrye̍ṇa | ca̱ | soma̍m | pi̱ba̱ta̱m | a̱śvi̱nā̱ |
viśvā̍bhiḥ | dhī̱bhiḥ | bhuva̍nena | vā̱ji̱nā̱ | di̱vā | pṛ̱thi̱vyā | adri̍-bhiḥ | sa̱cā̱-bhuvā̍ |
sa̱-joṣa̍sau | u̱ṣasā̍ | sūrye̍ṇa | ca̱ | soma̍m | pi̱ba̱ta̱m | a̱śvi̱nā̱ |
viśvai̍ḥ | de̱vaiḥ | tri̱-bhiḥ | e̱kā̱da̱śaiḥ | i̱ha | a̱t-bhiḥ | ma̱rut-bhi̍ḥ | bhṛgu̍-bhiḥ | sa̱cā̱-bhuvā̍ |
sa̱-joṣa̍sau | u̱ṣasā̍ | sūrye̍ṇa | ca̱ | soma̍m | pi̱ba̱ta̱m | a̱śvi̱nā̱ |
ju̱ṣethā̍m | ya̱jñam | bodha̍tam | hava̍sya | me̱ | viśvā̍ | i̱ha | de̱vau̱ | sava̍nā | ava̍ | ga̱ccha̱ta̱m |
sa̱-joṣa̍sau | u̱ṣasā̍ | sūrye̍ṇa | ca̱ | ā | iṣa̍m | na̱ḥ | vo̱ḻha̱m | a̱śvi̱nā̱ |
stoma̍m | ju̱ṣe̱thā̱m | yu̱va̱śā-i̍va | ka̱nyanā̍m | viśvā̍ | i̱ha | de̱vau̱ | sava̍nā | ava̍ | ga̱ccha̱ta̱m |
sa̱-joṣa̍sau | u̱ṣasā̍ | sūrye̍ṇa | ca̱ | ā | iṣa̍m | na̱ḥ | vo̱ḻha̱m | a̱śvi̱nā̱ |
gira̍ḥ | ju̱ṣe̱thā̱m | a̱dhva̱ram | ju̱ṣe̱thā̱m | viśvā̍ | i̱ha | de̱vau̱ | sava̍nā | ava̍ | ga̱ccha̱ta̱m |
sa̱-joṣa̍sau | u̱ṣasā̍ | sūrye̍ṇa | ca̱ | ā | iṣa̍m | na̱ḥ | vo̱ḻha̱m | a̱śvi̱nā̱ |
hā̱ri̱dra̱vā-i̍va | pa̱ta̱tha̱ḥ | vanā̍ | it | upa̍ | soma̍m | su̱tam | ma̱hi̱ṣā-i̍va | ava̍ | ga̱ccha̱tha̱ḥ |
sa̱-joṣa̍sau | u̱ṣasā̍ | sūrye̍ṇa | ca̱ | triḥ | va̱rtiḥ | yā̱ta̱m | a̱śvi̱nā̱ |
ha̱ṁsau-i̍va | pa̱ta̱tha̱ḥ | a̱dhva̱gau-i̍va | soma̍m | su̱tam | ma̱hi̱ṣā-i̍va | ava̍ | ga̱ccha̱tha̱ḥ |
sa̱-joṣa̍sau | u̱ṣasā̍ | sūrye̍ṇa | ca̱ | triḥ | va̱rtiḥ | yā̱ta̱m | a̱śvi̱nā̱ |
śye̱nau-i̍va | pa̱ta̱tha̱ḥ | ha̱vya-dā̍taye | soma̍m | su̱tam | ma̱hi̱ṣā-i̍va | ava̍ | ga̱ccha̱tha̱ḥ |
sa̱-joṣa̍sau | u̱ṣasā̍ | sūrye̍ṇa | ca̱ | triḥ | va̱rtiḥ | yā̱ta̱m | a̱śvi̱nā̱ |
piba̍tam | ca̱ | tṛ̱pṇu̱tam | ca̱ | ā | ca̱ | ga̱ccha̱ta̱m | pra̱-jām | ca̱ | dha̱ttam | dravi̍ṇam | ca̱ | dha̱tta̱m |
sa̱-joṣa̍sau | u̱ṣasā̍ | sūrye̍ṇa | ca̱ | ūrja̍m | na̱ḥ | dha̱tta̱m | a̱śvi̱nā̱ |
jaya̍tam | ca̱ | pra | stu̱ta̱m | ca̱ | pra | ca̱ | a̱va̱ta̱m | pra̱-jām | ca̱ | dha̱ttam | dravi̍ṇam | ca̱ | dha̱tta̱m |
sa̱-joṣa̍sau | u̱ṣasā̍ | sūrye̍ṇa | ca̱ | ūrja̍m | na̱ḥ | dha̱tta̱m | a̱śvi̱nā̱ |
ha̱tam | ca̱ | śatrū̍n | yata̍tam | ca̱ | mi̱triṇa̍ḥ | pra̱-jām | ca̱ | dha̱ttam | dravi̍ṇam | ca̱ | dha̱tta̱m |
sa̱-joṣa̍sau | u̱ṣasā̍ | sūrye̍ṇa | ca̱ | ūrja̍m | na̱ḥ | dha̱tta̱m | a̱śvi̱nā̱ |
mi̱trāvaru̍ṇa-vantau | u̱ta | dharma̍-vantā | ma̱rutva̍ntā | ja̱ri̱tuḥ | ga̱ccha̱tha̱ḥ | hava̍m |
sa̱-joṣa̍sau | u̱ṣasā̍ | sūrye̍ṇa | ca̱ | ā̱di̱tyaiḥ | yā̱ta̱m | a̱śvi̱nā̱ |
aṅgi̍rasvantau | u̱ta | viṣṇu̍-vantā | ma̱rutva̍ntā | ja̱ri̱tuḥ | ga̱ccha̱tha̱ḥ | hava̍m |
sa̱-joṣa̍sau | u̱ṣasā̍ | sūrye̍ṇa | ca̱ | ā̱di̱tyaiḥ | yā̱ta̱m | a̱śvi̱nā̱ |
ṛ̱bhu̱-mantā̍ | vṛ̱ṣa̱ṇā̱ | vāja̍-vantā | ma̱rutva̍ntā | ja̱ri̱tuḥ | ga̱ccha̱tha̱ḥ | hava̍m |
sa̱-joṣa̍sau | u̱ṣasā̍ | sūrye̍ṇa | ca̱ | ā̱di̱tyaiḥ | yā̱ta̱m | a̱śvi̱nā̱ |
brahma̍ | ji̱nva̱ta̱m | u̱ta | ji̱nva̱ta̱m | dhiya̍ḥ | ha̱tam | rakṣā̍ṁsi | sedha̍tam | amī̍vāḥ |
sa̱-joṣa̍sau | u̱ṣasā̍ | sūrye̍ṇa | ca̱ | soma̍m | su̱nva̱taḥ | a̱śvi̱nā̱ |
kṣa̱tram | ji̱nva̱ta̱m | u̱ta | ji̱nva̱ta̱m | nṝn | ha̱tam | rakṣā̍ṁsi | sedha̍tam | amī̍vāḥ |
sa̱-joṣa̍sau | u̱ṣasā̍ | sūrye̍ṇa | ca̱ | soma̍m | su̱nva̱taḥ | a̱śvi̱nā̱ |
dhe̱nūḥ | ji̱nva̱ta̱m | u̱ta | ji̱nva̱ta̱m | viśa̍ḥ | ha̱tam | rakṣā̍ṁsi | sedha̍tam | amī̍vāḥ |
sa̱-joṣa̍sau | u̱ṣasā̍ | sūrye̍ṇa | ca̱ | soma̍m | su̱nva̱taḥ | a̱śvi̱nā̱ |
atre̍ḥ-iva | śṛ̱ṇu̱ta̱m | pū̱rvya-stu̍tim | śyā̱va-a̍śvasya | su̱nva̱taḥ | ma̱da̱-cyu̱tā̱ |
sa̱-joṣa̍sau | u̱ṣasā̍ | sūrye̍ṇa | ca̱ | aśvi̍nā | ti̱raḥ-a̍hnyam |
sargā̍n-iva | sṛ̱ja̱ta̱m | su̱-stu̱tīḥ | upa̍ | śyā̱va-a̍śvasya | su̱nva̱taḥ | ma̱da̱-cyu̱tā̱ |
sa̱-joṣa̍sau | u̱ṣasā̍ | sūrye̍ṇa | ca̱ | aśvi̍nā | ti̱raḥ-a̍hnyam |
ra̱śmīn-i̍va | ya̱ccha̱ta̱m | a̱dhva̱rān | upa̍ | śyā̱va-a̍śvasya | su̱nva̱taḥ | ma̱da̱-cyu̱tā̱ |
sa̱-joṣa̍sau | u̱ṣasā̍ | sūrye̍ṇa | ca̱ | aśvi̍nā | ti̱raḥ-a̍hnyam |
a̱rvāk | ratha̍m | ni | ya̱ccha̱ta̱m | piba̍tam | so̱myam | madhu̍ |
ā | yā̱ta̱m | a̱śvi̱nā̱ | ā | ga̱ta̱m | a̱va̱syuḥ | vā̱m | a̱ham | hu̱ve̱ | dha̱ttam | ratnā̍ni | dā̱śuṣe̍ |
na̱ma̱ḥ-vā̱ke | pra-sthi̍te | a̱dhva̱re | na̱rā̱ | vi̱vakṣa̍ṇasya | pī̱taye̍ |
ā | yā̱ta̱m | a̱śvi̱nā̱ | ā | ga̱ta̱m | a̱va̱syuḥ | vā̱m | a̱ham | hu̱ve̱ | dha̱ttam | ratnā̍ni | dā̱śuṣe̍ |
svāhā̍-kṛtasya | tṛ̱mpa̱ta̱m | su̱tasya̍ | de̱vau̱ | andha̍saḥ |
ā | yā̱ta̱m | a̱śvi̱nā̱ | ā | ga̱ta̱m | a̱va̱syuḥ | vā̱m | a̱ham | hu̱ve̱ | dha̱ttam | ratnā̍ni | dā̱śuṣe̍ |
a̱vi̱tā | a̱si̱ | su̱nva̱taḥ | vṛ̱kta-ba̍rhiṣaḥ | piba̍ | soma̍m | madā̍ya | kam | śa̱ta̱kra̱to̱ iti̍ śata-krato |
yam | te̱ | bhā̱gam | adhā̍rayan | viśvā̍ḥ | se̱hā̱naḥ | pṛta̍nāḥ | u̱ru | jraya̍ḥ | sam | a̱psu̱-jit | ma̱rutvā̍n | i̱ndra̱ | sa̱t-pa̱te̱ |
pra | a̱va̱ | sto̱tāra̍m | ma̱gha̱-va̱n | ava̍ | tvām | piba̍ | soma̍m | madā̍ya | kam | śa̱ta̱kra̱to̱ iti̍ śata-krato |
yam | te̱ | bhā̱gam | adhā̍rayan | viśvā̍ḥ | se̱hā̱naḥ | pṛta̍nāḥ | u̱ru | jraya̍ḥ | sam | a̱psu̱-jit | ma̱rutvā̍n | i̱ndra̱ | sa̱t-pa̱te̱ |
ū̱rjā | de̱vān | ava̍si | oja̍sā | tvām | piba̍ | soma̍m | madā̍ya | kam | śa̱ta̱kra̱to̱ iti̍ śata-krato |
yam | te̱ | bhā̱gam | adhā̍rayan | viśvā̍ḥ | se̱hā̱naḥ | pṛta̍nāḥ | u̱ru | jraya̍ḥ | sam | a̱psu̱-jit | ma̱rutvā̍n | i̱ndra̱ | sa̱t-pa̱te̱ |
ja̱ni̱tā | di̱vaḥ | ja̱ni̱tā | pṛ̱thi̱vyāḥ | piba̍ | soma̍m | madā̍ya | kam | śa̱ta̱kra̱to̱ iti̍ śata-krato |
yam | te̱ | bhā̱gam | adhā̍rayan | viśvā̍ḥ | se̱hā̱naḥ | pṛta̍nāḥ | u̱ru | jraya̍ḥ | sam | a̱psu̱-jit | ma̱rutvā̍n | i̱ndra̱ | sa̱t-pa̱te̱ |
ja̱ni̱tā | aśvā̍nām | ja̱ni̱tā | gavā̍m | a̱si̱ | piba̍ | soma̍m | madā̍ya | kam | śa̱ta̱kra̱to̱ iti̍ śata-krato |
yam | te̱ | bhā̱gam | adhā̍rayan | viśvā̍ḥ | se̱hā̱naḥ | pṛta̍nāḥ | u̱ru | jraya̍ḥ | sam | a̱psu̱-jit | ma̱rutvā̍n | i̱ndra̱ | sa̱t-pa̱te̱ |
atrī̍ṇām | stoma̍m | a̱dri̱-va̱ḥ | ma̱haḥ | kṛ̱dhi̱ | piba̍ | soma̍m | madā̍ya | kam | śa̱ta̱kra̱to̱ iti̍ śata-krato |
yam | te̱ | bhā̱gam | adhā̍rayan | viśvā̍ḥ | se̱hā̱naḥ | pṛta̍nāḥ | u̱ru | jraya̍ḥ | sam | a̱psu̱-jit | ma̱rutvā̍n | i̱ndra̱ | sa̱t-pa̱te̱ |
śyā̱va-a̍śvasya | su̱nva̱taḥ | tathā̍ | śṛ̱ṇu̱ | yathā̍ | aśṛ̍ṇoḥ | atre̍ḥ | karmā̍ṇi | kṛ̱ṇva̱taḥ |
pra | tra̱sada̍syum | ā̱vi̱tha̱ | tvam | eka̍ḥ | it | nṛ̱-sahye̍ | indra̍ | brahmā̍ṇi | va̱rdhaya̍n |
pra | i̱dam | brahma̍ | vṛ̱tra̱-tūrye̍ṣu | ā̱vi̱tha̱ | pra | su̱nva̱taḥ | śa̱cī̱-pa̱te̱ | indra̍ | viśvā̍bhiḥ | ū̱ti-bhi̍ḥ |
mādhya̍ṁdinasya | sava̍nasya | vṛ̱tra̱-ha̱n | a̱ne̱dya̱ | piba̍ | soma̍sya | va̱jri̱-va̱ḥ |
se̱hā̱naḥ | u̱gra̱ | pṛta̍nāḥ | a̱bhi | druha̍ḥ | śa̱cī̱-pa̱te̱ | indra̍ | viśvā̍bhiḥ | ū̱ti-bhi̍ḥ |
mādhya̍ṁdinasya | sava̍nasya | vṛ̱tra̱-ha̱n | a̱ne̱dya̱ | piba̍ | soma̍sya | va̱jri̱-va̱ḥ |
e̱ka̱-rāṭ | a̱sya | bhuva̍nasya | rā̱ja̱si̱ | śa̱cī̱-pa̱te̱ | indra̍ | viśvā̍bhiḥ | ū̱ti-bhi̍ḥ |
mādhya̍ṁdinasya | sava̍nasya | vṛ̱tra̱-ha̱n | a̱ne̱dya̱ | piba̍ | soma̍sya | va̱jri̱-va̱ḥ |
sa̱-sthāvā̍nā | ya̱va̱ya̱si̱ | tvam | eka̍ḥ | it | śa̱cī̱-pa̱te̱ | indra̍ | viśvā̍bhiḥ | ū̱ti-bhi̍ḥ |
mādhya̍ṁdinasya | sava̍nasya | vṛ̱tra̱-ha̱n | a̱ne̱dya̱ | piba̍ | soma̍sya | va̱jri̱-va̱ḥ |
kṣema̍sya | ca̱ | pra̱-yuja̍ḥ | ca̱ | tvam | ī̱śi̱ṣe̱ | śa̱cī̱-pa̱te̱ | indra̍ | viśvā̍bhiḥ | ū̱ti-bhi̍ḥ |
mādhya̍ṁdinasya | sava̍nasya | vṛ̱tra̱-ha̱n | a̱ne̱dya̱ | piba̍ | soma̍sya | va̱jri̱-va̱ḥ |
kṣa̱trāya̍ | tva̱m | ava̍si | na | tva̱m | ā̱vi̱tha̱ | śa̱cī̱-pa̱te̱ | indra̍ | viśvā̍bhiḥ | ū̱ti-bhi̍ḥ |
mādhya̍ṁdinasya | sava̍nasya | vṛ̱tra̱-ha̱n | a̱ne̱dya̱ | piba̍ | soma̍sya | va̱jri̱-va̱ḥ |
śyā̱va-a̍śvasya | rebha̍taḥ | tathā̍ | śṛ̱ṇu̱ | yathā̍ | aśṛ̍ṇoḥ | atre̍ḥ | karmā̍ṇi | kṛ̱ṇva̱taḥ |
pra | tra̱sada̍syum | ā̱vi̱tha̱ | tvam | eka̍ḥ | it | nṛ̱-sahye̍ | indra̍ | kṣa̱trāṇi̍ | va̱rdhaya̍n |
ya̱jñasya̍ | hi | sthaḥ | ṛ̱tvijā̍ | sasnī̱ iti̍ | vāje̍ṣu | karma̍-su |
indrā̍gnī̱ iti̍ | tasya̍ | bo̱dha̱ta̱m |
to̱ṣāsā̍ | ra̱tha̱-yāvā̍nā | vṛ̱tra̱-hanā̍ | apa̍rā-jitā |
indrā̍gnī̱ iti̍ | tasya̍ | bo̱dha̱ta̱m |
i̱dam | vā̱m | ma̱di̱ram | madhu̍ | adhu̍kṣan | adri̍-bhiḥ | nara̍ḥ |
indrā̍gnī̱ iti̍ | tasya̍ | bo̱dha̱ta̱m |
ju̱ṣethā̍m | ya̱jñam | i̱ṣṭaye̍ | su̱tam | soma̍m | sa̱dha̱stu̱tī̱ iti̍ sadha-stutī |
indrā̍gnī̱ iti̍ | ā | ga̱ta̱m | na̱rā̱ |
i̱mā | ju̱ṣe̱thā̱m | sava̍nā | yebhi̍ḥ | ha̱vyāni̍ | ū̱hathu̍ḥ |
indrā̍gnī̱ iti̍ | ā | ga̱ta̱m | na̱rā̱ |
i̱mām | gā̱ya̱tra-va̍rtanim | ju̱ṣethā̍m | su̱-stu̱tim | mama̍ |
indrā̍gnī̱ iti̍ | ā | ga̱ta̱m | na̱rā̱ |
prā̱ta̱ryāva̍-bhiḥ | ā | ga̱ta̱m | de̱vebhi̍ḥ | je̱nyā̱va̱sū̱ iti̍ |
indrā̍gnī̱ iti̍ | soma̍-pītaye |
śyā̱va-a̍śvasya | su̱nva̱taḥ | atrī̍ṇām | śṛ̱ṇu̱ta̱m | hava̍m |
indrā̍gnī̱ iti̍ | soma̍-pītaye |
e̱va | vā̱m | a̱hve̱ | ū̱taye̍ | yathā̍ | ahu̍vanta | medhi̍rāḥ |
indrā̍gnī̱ iti̍ | soma̍-pītaye |
ā | a̱ham | sara̍svatī-vatoḥ | i̱ndrā̱gnyoḥ | ava̍ḥ | vṛ̱ṇe̱ |
yābhyā̍m | gā̱ya̱tram | ṛ̱cyate̍ |
a̱gnim | a̱sto̱ṣi̱ | ṛ̱gmiya̍m | a̱gnim | ī̱ḻā | ya̱jadhyai̍ |
a̱gniḥ | de̱vān | a̱na̱ktu̱ | na̱ḥ | u̱bhe iti̍ | hi | vi̱dathe̱ iti̍ | ka̱viḥ | a̱ntariti̍ | cara̍ti | dū̱tya̍m | nabha̍ntām | a̱nya̱ke | sa̱me̱ |
ni | a̱gne̱ | navya̍sā | vaca̍ḥ | ta̱nūṣu̍ | śaṁsa̍m | e̱ṣā̱m |
ni | arā̍tīḥ | rarā̍vṇām | viśvā̍ḥ | a̱ryaḥ | arā̍tīḥ | i̱taḥ | yu̱ccha̱ntu̱ | ā̱-mura̍ḥ | nabha̍ntām | a̱nya̱ke | sa̱me̱ |
agne̍ | manmā̍ni | tubhya̍m | kam | ghṛ̱tam | na | ju̱hve̱ | ā̱sani̍ |
saḥ | de̱veṣu̍ | pra | ci̱ki̱ddhi̱ | tvam | hi | asi̍ | pū̱rvyaḥ | śi̱vaḥ | dū̱taḥ | vi̱vasva̍taḥ | nabha̍ntām | a̱nya̱ke | sa̱me̱ |
tat-ta̍t | a̱gniḥ | vaya̍ḥ | da̱dhe̱ | yathā̍-yathā | kṛ̱pa̱ṇyati̍ |
ū̱rjā-ā̍hutiḥ | vasū̍nām | śam | ca̱ | yoḥ | ca̱ | maya̍ḥ | da̱dhe̱ | viśva̍syai | de̱va-hū̍tyai̱ | nabha̍ntām | a̱nya̱ke | sa̱me̱ |
saḥ | ci̱ke̱ta̱ | sahī̍yasā | a̱gniḥ | ci̱treṇa̍ | karma̍ṇā |
saḥ | hotā̍ | śaśva̍tīnām | dakṣi̍ṇābhiḥ | a̱bhi-vṛ̍taḥ | i̱noti̍ | ca̱ | pra̱tī̱vya̍m | nabha̍ntām | a̱nya̱ke | sa̱me̱ |
a̱gniḥ | jā̱tā | de̱vānā̍m | a̱gniḥ | ve̱da̱ | martā̍nām | a̱pī̱cya̍m |
a̱gniḥ | saḥ | dra̱vi̱ṇa̱ḥ-dāḥ | a̱gniḥ | dvārā̍ | vi | ū̱rṇu̱te̱ | su-ā̍hutaḥ | navī̍yasā | nabha̍ntām | a̱nya̱ke | sa̱me̱ |
a̱gniḥ | de̱veṣu̍ | sam-va̍suḥ | saḥ | vi̱kṣu | ya̱jñiyā̍su | ā |
saḥ | mu̱dā | kāvyā̍ | pu̱ru | viśva̍m | bhūma̍-iva | pu̱ṣya̱ti̱ | de̱vaḥ | de̱veṣu̍ | ya̱jñiya̍ḥ | nabha̍ntām | a̱nya̱ke | sa̱me̱ |
yaḥ | a̱gniḥ | sa̱pta-mā̍nuṣaḥ | śri̱taḥ | viśve̍ṣu | sindhu̍ṣu |
tam | ā | a̱ga̱nma̱ | tri̱-pa̱styam | ma̱ndhā̱tuḥ | da̱syu̱han-ta̍mam | a̱gnim | ya̱jñeṣu̍ | pū̱rvyam | nabha̍ntām | a̱nya̱ke | sa̱me̱ |
a̱gniḥ | trīṇi̍ | tri̱-dhātū̍ni | ā | kṣe̱ti̱ | vi̱dathā̍ | ka̱viḥ |
saḥ | trīn | e̱kā̱da̱śān | i̱ha | yakṣa̍t | ca̱ | pi̱praya̍t | ca̱ | na̱ḥ | vipra̍ḥ | dū̱taḥ | pari̍-kṛtaḥ | nabha̍ntām | a̱nya̱ke | sa̱me̱ |
tvam | na̱ḥ | a̱gne̱ | ā̱yuṣu̍ | tvam | de̱veṣu̍ | pū̱rvya̱ | vasva̍ḥ | eka̍ḥ | i̱ra̱jya̱si̱ |
tvām | āpa̍ḥ | pa̱ri̱-sruta̍ḥ | pari̍ | ya̱nti̱ | sva-se̍tavaḥ | nabha̍ntām | a̱nya̱ke | sa̱me̱ |
indrā̍gnī̱ iti̍ | yu̱vam | su | na̱ḥ | saha̍ntā | dāsa̍thaḥ | ra̱yim |
yena̍ | dṛ̱ḻhā | sa̱mat-su̍ | ā | vī̱ḻu | ci̱t | sa̱hi̱ṣī̱mahi̍ | a̱gniḥ | vanā̍-iva | vāte̍ | it | nabha̍ntām | a̱nya̱ke | sa̱me̱ |
na̱hi | vā̱m | va̱vrayā̍mahe | atha̍ | indra̍m | it | ya̱jā̱ma̱he̱ | śavi̍ṣṭham | nṛ̱ṇām | nara̍m |
saḥ | na̱ḥ | ka̱dā | ci̱t | arva̍tā | gama̍t | ā | vāja̍-sātaye | gama̍t | ā | me̱dha-sā̍taye | nabha̍ntām | a̱nya̱ke | sa̱me̱ |
tā | hi | madhya̍m | bharā̍ṇām | i̱ndrā̱gnī iti̍ | a̱dhi̱-kṣi̱taḥ |
tau | ū̱m̐ iti̍ | ka̱vi̱-tva̱nā | ka̱vī iti̍ | pṛ̱cchyamā̍nā | sa̱khi̱-ya̱te | sam | dhī̱tam | a̱śnu̱ta̱m | na̱rā̱ | nabha̍ntām | a̱nya̱ke | sa̱me̱ |
a̱bhi | a̱rca̱ | na̱bhā̱ka̱-vat | i̱ndrā̱gnī iti̍ | ya̱jasā̍ | gi̱rā |
yayo̍ḥ | viśva̍m | i̱dam | jaga̍t | i̱yam | dyauḥ | pṛ̱thi̱vī | ma̱hī | u̱pa-sthe̍ | bi̱bhṛ̱taḥ | vasu̍ | nabha̍ntām | a̱nya̱ke | sa̱me̱ |
pra | brahmā̍ṇi | na̱bhā̱ka̱-vat | i̱ndrā̱gni-bhyā̍m | i̱ra̱jya̱ta̱ |
yā | sa̱pta-bu̍dhnam | a̱rṇa̱vam | ji̱hma-bā̍ram | a̱pa̱-ū̱rṇu̱taḥ | indra̍ḥ | īśā̍naḥ | oja̍sā | nabha̍ntām | a̱nya̱ke | sa̱me̱ |
api̍ | vṛ̱śca̱ | pu̱rā̱ṇa̱-vat | vra̱tate̍ḥ-iva | gu̱ṣpi̱tam | oja̍ḥ | dā̱sasya̍ | da̱mbha̱ya̱ |
va̱yam | tat | a̱sya̱ | sam-bhṛ̍tam | vasu̍ | indre̍ṇa | vi | bha̱je̱ma̱hi̱ | nabha̍ntām | a̱nya̱ke | sa̱me̱ |
yat | i̱ndrā̱gnī iti̍ | janā̍ḥ | i̱me | vi̱-hvaya̍nte | tanā̍ | gi̱rā |
a̱smāke̍bhiḥ | nṛ-bhi̍ḥ | va̱yam | sa̱sa̱hyāma̍ | pṛ̱ta̱nya̱taḥ | va̱nu̱yāma̍ | va̱nu̱ṣya̱taḥ | nabha̍ntām | a̱nya̱ke | sa̱me̱ |
yā | nu | śve̱tau | a̱vaḥ | di̱vaḥ | u̱t-carā̍taḥ | upa̍ | dyu-bhi̍ḥ |
i̱ndrā̱gnyoḥ | anu̍ | vra̱tam | uhā̍nāḥ | ya̱nti̱ | sindha̍vaḥ | yān | sī̱m | ba̱ndhāt | amu̍ñcatām | nabha̍ntām | a̱nya̱ke | sa̱me̱ |
pū̱rvīḥ | te̱ | i̱ndra̱ | upa̍-mātayaḥ | pū̱rvīḥ | u̱ta | pra-śa̍stayaḥ | sūno̱ iti̍ | hi̱nvasya̍ | ha̱ri̱-va̱ḥ |
vasva̍ḥ | vī̱rasya̍ | ā̱-pṛca̍ḥ | yāḥ | nu | sādha̍nta | na̱ḥ | dhiya̍ḥ | nabha̍ntām | a̱nya̱ke | sa̱me̱ |
tam | śi̱śī̱ta̱ | su̱vṛ̱kti-bhi̍ḥ | tve̱ṣam | satvā̍nam | ṛ̱gmiya̍m |
u̱to iti̍ | nu | ci̱t | yaḥ | oja̍sā | śuṣṇa̍sya | ā̱ṇḍāni̍ | bheda̍ti | jeṣa̍t | sva̍ḥ-vatīḥ | a̱paḥ | nabha̍ntām | a̱nya̱ke | sa̱me̱ |
tam | śi̱śī̱ta̱ | su̱-a̱dhva̱ram | sa̱tyam | satvā̍nam | ṛ̱tviya̍m |
u̱to iti̍ | nu | ci̱t | yaḥ | oha̍te | ā̱ṇḍā | śuṣṇa̍sya | bheda̍ti | ajai̍ḥ | sva̍ḥ-vatīḥ | a̱paḥ | nabha̍ntām | a̱nya̱ke | sa̱me̱ |
e̱va | i̱ndrā̱gni-bhyā̍m | pi̱tṛ̱-vat | navī̍yaḥ | ma̱ndhā̱tṛ̱-vat | a̱ṅgi̱ra̱svat | a̱vā̱ci̱ |
tri̱-dhātu̍nā | śarma̍ṇā | pā̱ta̱m | a̱smān | va̱yam | syā̱ma̱ | pata̍yaḥ | ra̱yī̱ṇām |
a̱smai | ū̱m̐ iti̍ | su | pra-bhū̍taye | varu̍ṇāya | ma̱rut-bhya̍ḥ | arca̍ | vi̱duḥ-ta̍rebhyaḥ |
yaḥ | dhī̱tā | mānu̍ṣāṇām | pa̱śvaḥ | gāḥ-i̍va | rakṣa̍ti | nabha̍ntām | a̱nya̱ke | sa̱me̱ |
tam | ū̱m̐ iti̍ | su | sa̱ma̱nā | gi̱rā | pi̱tṝ̱ṇām | ca̱ | manma̍-bhiḥ |
nā̱bhā̱kasya̍ | praśa̍sti-bhiḥ | yaḥ | sindhū̍nām | upa̍ | u̱t-a̱ye | sa̱pta-sva̍sā | saḥ | ma̱dhya̱maḥ | nabha̍ntām | a̱nya̱ke | sa̱me̱ |
saḥ | kṣapa̍ḥ | pari̍ | sa̱sva̱je̱ | ni | u̱sraḥ | mā̱yayā̍ | da̱dhe̱ | saḥ | viśva̍m | pari̍ | da̱rśa̱taḥ |
tasya̍ | venī̍ḥ | anu̍ | vra̱tam | u̱ṣaḥ | ti̱sraḥ | a̱va̱rdha̱ya̱n | nabha̍ntām | a̱nya̱ke | sa̱me̱ |
yaḥ | ka̱kubha̍ḥ | ni̱-dhā̱ra̱yaḥ | pṛ̱thi̱vyām | adhi̍ | da̱rśa̱taḥ |
saḥ | mātā̍ | pū̱rvyam | pa̱dam | tat | varu̍ṇasya | saptya̍m | saḥ | hi | go̱pāḥ-i̍va | irya̍ḥ | nabha̍ntām | a̱nya̱ke | sa̱me̱ |
yaḥ | dha̱rtā | bhuva̍nānām | yaḥ | u̱srāṇā̍m | a̱pī̱cyā̍ | veda̍ | nāmā̍ni | guhyā̍ |
saḥ | ka̱viḥ | kāvyā̍ | pu̱ru | rū̱pam | dyauḥ-i̍va | pu̱ṣya̱ti̱ | nabha̍ntām | a̱nya̱ke | sa̱me̱ |
yasmi̍n | viśvā̍ni | kāvyā̍ | ca̱kre | nābhi̍ḥ-iva | śri̱tā |
tri̱tam | jū̱tī | sa̱pa̱rya̱ta̱ | vra̱je | gāva̍ḥ | na | sa̱m-yuje̍ | yu̱je | aśvā̍n | a̱yu̱kṣa̱ta̱ | nabha̍ntām | a̱nya̱ke | sa̱me̱ |
yaḥ | ā̱su̱ | atka̍ḥ | ā̱-śaye̍ | viśvā̍ | jā̱tāni̍ | e̱ṣā̱m |
pari̍ | dhāmā̍ni | marmṛ̍śat | varu̍ṇasya | pu̱raḥ | gaye̍ | viśve̍ | de̱vāḥ | anu̍ | vra̱tam | nabha̍ntām | a̱nya̱ke | sa̱me̱ |
saḥ | sa̱mu̱draḥ | a̱pī̱cya̍ḥ | tu̱raḥ | dyām-i̍va | ro̱ha̱ti̱ | ni | yat | ā̱su̱ | yaju̍ḥ | da̱dhe |
saḥ | mā̱yāḥ | a̱rcinā̍ | pa̱dā | astṛ̍ṇāt | nāka̍m | ā | a̱ru̱ha̱t | nabha̍ntām | a̱nya̱ke | sa̱me̱ |
yasya̍ | śve̱tā | vi̱-ca̱kṣa̱ṇā | ti̱sraḥ | bhūmī̍ḥ | a̱dhi̱-kṣi̱taḥ |
triḥ | ut-ta̍rāṇi | pa̱pratu̍ḥ | varu̍ṇasya | dhru̱vam | sada̍ḥ | saḥ | sa̱ptā̱nām | i̱rajya̱ti̱ | nabha̍ntām | a̱nya̱ke | sa̱me̱ |
yaḥ | śve̱tān | adhi̍-nirnijaḥ | ca̱kre | kṛ̱ṣṇān | anu̍ | vra̱tā |
saḥ | dhāma̍ | pū̱rvyam | ma̱me̱ | yaḥ | ska̱mbhena̍ | vi | roda̍sī̱ iti̍ | a̱jaḥ | na | dyām | adhā̍rayat | nabha̍ntām | a̱nya̱ke | sa̱me̱ |
asta̍bhnāt | dyām | asu̍raḥ | vi̱śva-ve̍dāḥ | ami̍mīta | va̱ri̱māṇa̍m | pṛ̱thi̱vyāḥ |
ā | a̱sī̱da̱t | viśvā̍ | bhuva̍nāni | sa̱m-rāṭ | viśvā̍ | it | tāni̍ | varu̍ṇasya | vra̱tāni̍ |
e̱va | va̱nda̱sva̱ | varu̍ṇam | bṛ̱hanta̍m | na̱ma̱sya | dhīra̍m | a̱mṛta̍sya | go̱pām |
saḥ | na̱ḥ | śarma̍ | tri̱-varū̍tham | vi | ya̱ṁsa̱t | pā̱tam | na̱ḥ | dyā̱vā̱pṛ̱thi̱vī̱ iti̍ | u̱pa-sthe̍ |
i̱mām | dhiya̍m | śikṣa̍māṇasya | de̱va̱ | kratu̍m | dakṣa̍m | va̱ru̱ṇa̱ | sam | śi̱śā̱dhi̱ |
yayā̍ | ati̍ | viśvā̍ | du̱ḥ-i̱tā | tare̍ma | su̱-tarmā̍ṇam | adhi̍ | nāva̍m | ru̱he̱ma̱ |
ā | vā̱m | grāvā̍ṇaḥ | a̱śvi̱nā̱ | dhī̱bhiḥ | viprā̍ḥ | a̱cu̱cya̱vu̱ḥ |
nāsa̍tyā | soma̍-pītaye | nabha̍ntām | a̱nya̱ke | sa̱me̱ |
yathā̍ | vā̱m | atri̍ḥ | a̱śvi̱nā̱ | gī̱ḥ-bhiḥ | vipra̍ḥ | ajo̍havīt |
nāsa̍tyā | soma̍-pītaye | nabha̍ntām | a̱nya̱ke | sa̱me̱ |
e̱va | vā̱m | a̱hve̱ | ū̱taye̍ | yathā̍ | ahu̍vanta | medhi̍rāḥ |
nāsa̍tyā | soma̍-pītaye | nabha̍ntām | a̱nya̱ke | sa̱me̱ |
i̱me | vipra̍sya | ve̱dhasa̍ḥ | a̱gneḥ | astṛ̍ta-yajvanaḥ |
gira̍ḥ | stomā̍saḥ | ī̱ra̱te̱ |
asmai̍ | te̱ | pra̱ti̱-harya̍te | jāta̍-vedaḥ | vi-ca̍rṣaṇe |
agne̍ | janā̍mi | su̱-stu̱tim |
ā̱ro̱kāḥ-i̍va | gha̱ | it | aha̍ | ti̱gmāḥ | a̱gne̱ | tava̍ | tviṣa̍ḥ |
da̱t-bhiḥ | vanā̍ni | ba̱psa̱ti̱ |
hara̍yaḥ | dhū̱ma-ke̍tavaḥ | vāta̍-jūtāḥ | upa̍ | dyavi̍ |
yata̍nte | vṛtha̍k | a̱gnaya̍ḥ |
e̱te | tye | vṛtha̍k | a̱gnaya̍ḥ | i̱ddhāsa̍ḥ | sam | a̱dṛ̱kṣa̱ta̱ |
u̱ṣasā̍m-iva | ke̱tava̍ḥ |
kṛ̱ṣṇā | rajā̍ṁsi | pa̱tsu̱taḥ | pra̱-yāṇe̍ | jā̱ta-ve̍dasaḥ |
a̱gniḥ | yat | rodha̍ti | kṣami̍ |
dhā̱sim | kṛ̱ṇvā̱naḥ | oṣa̍dhīḥ | bapsa̍t | a̱gniḥ | na | vā̱ya̱ti̱ |
puna̍ḥ | yan | taru̍ṇīḥ | api̍ |
ji̱hvābhi̍ḥ | aha̍ | nanna̍mat | a̱rciṣā̍ | ja̱ñja̱ṇā̱-bhava̍n |
a̱gniḥ | vane̍ṣu | ro̱ca̱te̱ |
a̱p-su | a̱gne̱ | sadhi̍ḥ | tava̍ | saḥ | oṣa̍dhīḥ | anu̍ | ru̱dhya̱se̱ |
garbhe̍ | san | jā̱ya̱se̱ | puna̱riti̍ |
ut | a̱gne̱ | tava̍ | tat | ghṛ̱tāt | a̱rciḥ | ro̱ca̱te̱ | ā-hu̍tam |
niṁsā̍nam | ju̱hva̍ḥ | mukhe̍ |
u̱kṣa-a̍nnāya | va̱śā-a̍nnāya | soma̍-pṛṣṭhāya | ve̱dhase̍ |
stomai̍ḥ | vi̱dhe̱ma̱ | a̱gnaye̍ |
u̱ta | tvā̱ | nama̍sā | va̱yam | hota̍ḥ | vare̍ṇyakrato̱ iti̱ vare̍ṇya-krato |
agne̍ | sa̱mit-bhi̍ḥ | ī̱ma̱he̱ |
u̱ta | tvā̱ | bhṛ̱gu̱-vat | śu̱ce̱ | ma̱nu̱ṣvat | a̱gne̱ | ā̱-hu̱ta̱ |
a̱ṅgi̱ra̱svat | ha̱vā̱ma̱he̱ |
tvam | hi | a̱gne̱ | a̱gninā̍ | vipra̍ḥ | vipre̍ṇa | san | sa̱tā |
sakhā̍ | sakhyā̍ | sa̱m-i̱dhyase̍ |
saḥ | tvam | viprā̍ya | dā̱śuṣe̍ | ra̱yim | de̱hi̱ | sa̱ha̱sriṇa̍m |
agne̍ | vī̱ra-va̍tīm | iṣa̍m |
agne̍ | bhrā̱ta̱riti̍ | saha̍ḥ-kṛta | rohi̍t-aśva | śuci̍-vrata |
i̱mam | stoma̍m | ju̱ṣa̱sva̱ | me̱ |
u̱ta | tvā̱ | a̱gne̱ | mama̍ | stuta̍ḥ | vā̱śrāya̍ | pra̱ti̱-harya̍te |
go̱-stham | gāva̍ḥ-iva | ā̱śa̱ta̱ |
tubhya̍m | tāḥ | a̱ṅgi̱ra̱ḥ-ta̱ma̱ | viśvā̍ḥ | su̱-kṣi̱taya̍ḥ | pṛtha̍k |
agne̍ | kāmā̍ya | ye̱mi̱re̱ |
a̱gnim | dhī̱bhiḥ | ma̱nī̱ṣiṇa̍ḥ | medhi̍rāsaḥ | vi̱pa̱ḥ-cita̍ḥ |
a̱dma̱-sadyā̍ya | hi̱nvi̱re̱ |
tam | tvām | ajme̍ṣu | vā̱jina̍m | ta̱nvā̱nāḥ | a̱gne̱ | a̱dhva̱ram |
vahni̍m | hotā̍ram | ī̱ḻa̱te̱ |
pu̱ru̱-trā | hi | sa̱-dṛṅ | asi̍ | viśa̍ḥ | viśvā̍ḥ | anu̍ | pra̱-bhuḥ |
sa̱mat-su̍ | tvā̱ | ha̱vā̱ma̱he̱ |
tam | ī̱ḻi̱ṣva̱ | yaḥ | ā-hu̍taḥ | a̱gniḥ | vi̱-bhrāja̍te | ghṛ̱taiḥ |
i̱mam | na̱ḥ | śṛ̱ṇa̱va̱t | hava̍m |
tam | tvā̱ | va̱yam | ha̱vā̱ma̱he̱ | śṛ̱ṇvanta̍m | jā̱ta-ve̍dasam |
agne̍ | ghnanta̍m | apa̍ | dviṣa̍ḥ |
vi̱śām | rājā̍nam | adbhu̍tam | adhi̍-akṣam | dharma̍ṇām | i̱mam |
a̱gnim | ī̱ḻe̱ | saḥ | ū̱m̐ iti̍ | śra̱va̱t |
a̱gnim | vi̱śvāyu̍-vepasam | marya̍m | na | vā̱jina̍m | hi̱tam |
sapti̍m | na | vā̱ja̱yā̱ma̱si̱ |
ghnan | mṛ̱dhrāṇi̍ | apa̍ | dviṣa̍ḥ | daha̍n | rakṣā̍ṁsi | vi̱śvahā̍ |
agne̍ | ti̱gmena̍ | dī̱di̱hi̱ |
yam | tvā̱ | janā̍saḥ | i̱ndha̱te | ma̱nu̱ṣvat | a̱ṅgi̱ra̱ḥ-ta̱ma̱ |
agne̍ | saḥ | bo̱dhi̱ | me̱ | vaca̍ḥ |
yat | a̱gne̱ | di̱vi̱-jāḥ | asi̍ | a̱psu̱-jāḥ | vā̱ | sa̱ha̱ḥ-kṛ̱ta̱ |
tam | tvā̱ | gī̱ḥ-bhiḥ | ha̱vā̱ma̱he̱ |
tubhya̍m | gha̱ | it | te | janā̍ḥ | i̱me | viśvā̍ḥ | su̱-kṣi̱taya̍ḥ | pṛtha̍k |
dhā̱sim | hi̱nva̱nti̱ | atta̍ve |
te | gha̱ | it | a̱gne̱ | su̱-ā̱dhyaḥ | ahā̍ | viśvā̍ | nṛ̱-cakṣa̍saḥ |
tara̍ntaḥ | syā̱ma̱ | du̱ḥ-gahā̍ |
a̱gnim | ma̱ndram | pu̱ru̱-pri̱yam | śī̱ram | pā̱va̱ka-śo̍ciṣam |
hṛ̱t-bhiḥ | ma̱ndrebhi̍ḥ | ī̱ma̱he̱ |
saḥ | tvam | a̱gne̱ | vi̱bhā-va̍suḥ | sṛ̱jan | sūrya̍ḥ | na | ra̱śmi-bhi̍ḥ |
śardha̍n | tamā̍ṁsi | ji̱ghna̱se̱ |
tat | te̱ | sa̱ha̱sva̱ḥ | ī̱ma̱he̱ | dā̱tram | yat | na | u̱pa̱-dasya̍ti |
tvat | a̱gne̱ | vārya̍m | vasu̍ |
sa̱m-idhā̍ | a̱gnim | du̱va̱sya̱ta̱ | ghṛ̱taiḥ | bo̱dha̱ya̱ta̱ | ati̍thim |
ā | a̱smi̱n | ha̱vyā | ju̱ho̱ta̱na̱ |
agne̍ | stoma̍m | ju̱ṣa̱sva̱ | me̱ | vardha̍sva | a̱nena̍ | manma̍nā |
prati̍ | su̱-u̱ktāni̍ | ha̱rya̱ | na̱ḥ |
a̱gnim | dū̱tam | pu̱raḥ | da̱dhe̱ | ha̱vya̱-vāha̍m | upa̍ | bru̱ve̱ |
de̱vān | ā | sā̱da̱yā̱t | i̱ha |
ut | te̱ | bṛ̱hanta̍ḥ | a̱rcaya̍ḥ | sa̱m-i̱dhā̱nasya̍ | dī̱di̱-va̱ḥ |
agne̍ | śu̱krāsa̍ḥ | ī̱ra̱te̱ |
upa̍ | tvā̱ | ju̱hva̍ḥ | mama̍ | ghṛ̱tācī̍ḥ | ya̱ntu̱ | ha̱rya̱ta̱ |
agne̍ | ha̱vyā | ju̱ṣa̱sva̱ | na̱ḥ |
ma̱ndram | hotā̍ram | ṛ̱tvija̍m | ci̱tra-bhā̍num | vi̱bhā-va̍sum |
a̱gnim | ī̱ḻe̱ | saḥ | ū̱m̐ iti̍ | śra̱va̱t |
pra̱tnam | hotā̍ram | īḍya̍m | juṣṭa̍m | a̱gnim | ka̱vi-kra̍tum |
a̱dhva̱rāṇā̍m | a̱bhi̱-śriya̍m |
ju̱ṣā̱ṇaḥ | a̱ṅgi̱ra̱ḥ-ta̱ma̱ | i̱mā | ha̱vyāni̍ | ā̱nu̱ṣak |
agne̍ | ya̱jñam | na̱ya̱ | ṛ̱tu̱-thā |
sa̱m-i̱dhā̱naḥ | ū̱m̐ iti̍ | sa̱ntya̱ | śukra̍-śoce | i̱ha | ā | va̱ha̱ |
ci̱ki̱tvān | daivya̍m | jana̍m |
vipra̍m | hotā̍ram | a̱druha̍m | dhū̱ma-ke̍tum | vi̱bhā-va̍sum |
ya̱jñānā̍m | ke̱tum | ī̱ma̱he̱ |
agne̍ | ni | pā̱hi̱ | na̱ḥ | tvam | prati̍ | sma̱ | de̱va̱ | riṣa̍taḥ |
bhi̱ndhi | dveṣa̍ḥ | sa̱ha̱ḥ-kṛ̱ta̱ |
a̱gniḥ | pra̱tnena̍ | manma̍nā | śumbhā̍naḥ | ta̱nva̍m | svām |
ka̱viḥ | vipre̍ṇa | va̱vṛ̱dhe̱ |
ū̱rjaḥ | napā̍tam | ā | hu̱ve̱ | a̱gnim | pā̱va̱ka-śo̍ciṣam |
a̱smin | ya̱jñe | su̱-a̱dhva̱re |
saḥ | na̱ḥ | mi̱tra̱-ma̱ha̱ḥ | tvam | agne̍ | śu̱kreṇa̍ | śo̱ciṣā̍ |
de̱vaiḥ | ā | sa̱tsi̱ | ba̱rhiṣi̍ |
yaḥ | a̱gnim | ta̱nva̍ḥ | dame̍ | de̱vam | marta̍ḥ | sa̱pa̱ryati̍ |
tasmai̍ | it | dī̱da̱ya̱t | vasu̍ |
a̱gniḥ | mū̱rdhā | di̱vaḥ | ka̱kut | pati̍ḥ | pṛ̱thi̱vyāḥ | a̱yam |
a̱pām | retā̍ṁsi | ji̱nva̱ti̱ |
ut | a̱gne̱ | śuca̍yaḥ | tava̍ | śu̱krāḥ | bhrāja̍ntaḥ | ī̱ra̱te̱ |
tava̍ | jyotī̍ṁṣi | a̱rcaya̍ḥ |
īśi̍ṣe | vārya̍sya | hi | dā̱trasya̍ | a̱gne̱ | sva̍ḥ-patiḥ |
sto̱tā | syā̱m | tava̍ | śarma̍ṇi |
tvām | a̱gne̱ | ma̱nī̱ṣiṇa̍ḥ | tvām | hi̱nva̱nti̱ | citti̍-bhiḥ |
tvām | va̱rdha̱ntu̱ | na̱ḥ | gira̍ḥ |
ada̍bdhasya | sva̱dhā-va̍taḥ | dū̱tasya̍ | rebha̍taḥ | sadā̍ |
a̱gneḥ | sa̱khyam | vṛ̱ṇī̱ma̱he̱ |
a̱gniḥ | śuci̍vrata-tamaḥ | śuci̍ḥ | vipra̍ḥ | śuci̍ḥ | ka̱viḥ |
śuci̍ḥ | ro̱ca̱te̱ | ā-hu̍taḥ |
u̱ta | tvā̱ | dhī̱taya̍ḥ | mama̍ | gira̍ḥ | vṛ̱dha̱ntu̱ | vi̱svahā̍ |
agne̍ | sa̱khyasya̍ | bo̱dhi̱ | na̱ḥ |
yat | a̱gne̱ | syā̱m | a̱ham | tvam | tvam | vā̱ | gha̱ | syāḥ | a̱ham |
syuḥ | te̱ | sa̱tyāḥ | i̱ha | ā̱-śiṣa̍ḥ |
vasu̍ḥ | vasu̍-patiḥ | hi | ka̱m | asi̍ | a̱gne̱ | vi̱bhā-va̍suḥ |
syāma̍ | te̱ | su̱-ma̱tau | api̍ |
agne̍ | dhṛ̱ta-vra̍tāya | te̱ | sa̱mu̱drāya̍-iva | sindha̍vaḥ |
gira̍ḥ | vā̱śrāsa̍ḥ | ī̱ra̱te̱ |
yuvā̍nam | vi̱śpati̍m | ka̱vim | vi̱śva̱-ada̍m | pu̱ru̱-vepa̍sam |
a̱gnim | śu̱mbhā̱mi̱ | manma̍-bhiḥ |
ya̱jñānā̍m | ra̱thye̍ | va̱yam | ti̱gma-ja̍mbhāya | vī̱ḻave̍ |
stomai̍ḥ | i̱ṣe̱ma̱ | a̱gnaye̍ |
a̱yam | a̱gne̱ | tve iti̍ | api̍ | ja̱ri̱tā | bhū̱tu̱ | sa̱ntya̱ |
tasmai̍ | pā̱va̱ka̱ | mṛ̱ḻa̱ya̱ |
dhīra̍ḥ | hi | asi̍ | a̱dma̱-sat | vipra̍ḥ | na | jāgṛ̍viḥ | sadā̍ |
agne̍ | dī̱daya̍si | dyavi̍ |
pu̱rā | a̱gne̱ | du̱ḥ-i̱tebhya̍ḥ | pu̱rā | mṛ̱dhrebhya̍ḥ | ka̱ve̱ |
pra | na̱ḥ | āyu̍ḥ | va̱so̱ iti̍ | ti̱ra̱ |
ā | gha̱ | ye | a̱gnim | i̱ndha̱te | stṛ̱ṇanti̍ | ba̱rhiḥ | ā̱nu̱ṣa̱k |
yeṣā̍m | indra̍ḥ | yuvā̍ | sakhā̍ |
bṛ̱han | it | i̱dhmaḥ | e̱ṣā̱m | bhūri̍ | śa̱stam | pṛ̱thuḥ | svaru̍ḥ |
yeṣā̍m | indra̍ḥ | yuvā̍ | sakhā̍ |
ayu̍ddhaḥ | it | yu̱dhā | vṛta̍m | śūra̍ḥ | ā | a̱ja̱ti̱ | satva̍-bhiḥ |
yeṣā̍m | indra̍ḥ | yuvā̍ | sakhā̍ |
ā | bu̱ndam | vṛ̱tra̱-hā | da̱de̱ | jā̱taḥ | pṛ̱ccha̱t | vi | mā̱tara̍m |
ke | u̱grāḥ | ke | ha̱ | śṛ̱ṇvi̱re̱ |
prati̍ | tvā̱ | śa̱va̱sī | va̱da̱t | gi̱rau | apsa̍ḥ | na | yo̱dhi̱ṣa̱t |
yaḥ | te̱ | śa̱tru̱-tvam | ā̱-ca̱ke |
u̱ta | tvam | ma̱gha̱-va̱n | śṛ̱ṇu̱ | yaḥ | te̱ | vaṣṭi̍ | va̱vakṣi̍ | tat |
yat | vī̱ḻayā̍si | vī̱ḻu | tat |
yat | ā̱jim | yāti̍ | ā̱ji̱-kṛt | indra̍ḥ | sva̱śva̱-yuḥ | upa̍ |
ra̱thi-ta̍maḥ | ra̱thīnā̍m |
vi | su | viśvā̍ḥ | a̱bhi̱-yuja̍ḥ | vajri̍n | viṣva̍k | yathā̍ | vṛ̱ha̱ |
bhava̍ | na̱ḥ | su̱śrava̍ḥ-tamaḥ |
a̱smāka̍m | su | ratha̍m | pu̱raḥ | indra̍ḥ | kṛ̱ṇo̱tu̱ | sā̱taye̍ |
na | yam | dhūrva̍nti | dhū̱rtaya̍ḥ |
vṛ̱jyāma̍ | te̱ | pari̍ | dviṣa̍ḥ | ara̍m | te̱ | śa̱kra̱ | dā̱vane̍ |
ga̱mema̍ | it | i̱ndra̱ | go-ma̍taḥ |
śanai̍ḥ | ci̱t | yanta̍ḥ | a̱dri̱-va̱ḥ | aśva̍-vantaḥ | śa̱ta̱-gvina̍ḥ |
vi̱vakṣa̍ṇāḥ | a̱ne̱hasa̍ḥ |
ū̱rdhvā | hi | te̱ | di̱ve-di̍ve | sa̱hasrā̍ | sū̱nṛtā̍ | śa̱tā |
ja̱ri̱tṛ-bhya̍ḥ | vi̱-maṁha̍te |
vi̱dma | hi | tvā̱ | dha̱na̱m-ja̱yam | indra̍ | dṛ̱ḻhā | ci̱t | ā̱-ru̱jam |
ā̱dā̱riṇa̍m | yathā̍ | gaya̍m |
ka̱ku̱ham | ci̱t | tvā̱ | ka̱ve̱ | manda̍ntu | dhṛ̱ṣṇo̱ iti̍ | inda̍vaḥ |
ā | tvā̱ | pa̱ṇim | yat | īma̍he |
yaḥ | te̱ | re̱vān | adā̍śuriḥ | pra̱-ma̱marṣa̍ | ma̱ghatta̍ye |
tasya̍ | na̱ḥ | veda̍ḥ | ā | bha̱ra̱ |
i̱me | ū̱m̐ iti̍ | tvā̱ | vi | ca̱kṣa̱te̱ | sakhā̍yaḥ | i̱ndra̱ | so̱mina̍ḥ |
pu̱ṣṭa-va̍ntaḥ | yathā̍ | pa̱śum |
u̱ta | tvā̱ | aba̍dhiram | va̱yam | śrut-ka̍rṇam | santa̍m | ū̱taye̍ |
dū̱rāt | i̱ha | ha̱vā̱ma̱he̱ |
yat | śu̱śrū̱yāḥ | i̱mam | hava̍m | du̱ḥ-marṣa̍m | ca̱kri̱yā̱ḥ | u̱ta |
bhave̍ḥ | ā̱piḥ | na̱ḥ | anta̍maḥ |
yat | ci̱t | hi | te̱ | api̍ | vyathi̍ḥ | ja̱ga̱nvāṁsa̍ḥ | ama̍nmahi |
go̱-dāḥ | it | i̱ndra̱ | bo̱dhi̱ | na̱ḥ |
ā | tvā̱ | ra̱mbham | na | jivra̍yaḥ | ra̱ra̱bhma | śa̱va̱sa̱ḥ | pa̱te̱ |
u̱śmasi̍ | tvā̱ | sa̱dha-sthe̍ | ā |
sto̱tram | indrā̍ya | gā̱ya̱ta̱ | pu̱ru̱-nṛ̱mṇāya̍ | satva̍ne |
naki̍ḥ | yam | vṛ̱ṇva̱te | yu̱dhi |
a̱bhi | tvā̱ | vṛ̱ṣa̱bha̱ | su̱te | su̱tam | sṛ̱jā̱mi̱ | pī̱taye̍ |
tṛ̱mpa | vi | a̱śnu̱hi̱ | mada̍m |
mā | tvā̱ | mū̱rāḥ | a̱vi̱ṣyava̍ḥ | mā | u̱pa̱-hasvā̍naḥ | ā | da̱bha̱n |
mākī̍m | bra̱hma̱-dviṣa̍ḥ | va̱na̱ḥ |
i̱ha | tvā̱ | go-pa̍rīṇasā | ma̱he | ma̱nda̱ntu̱ | rādha̍se |
sara̍ḥ | gau̱raḥ | yathā̍ | pi̱ba̱ |
yā | vṛ̱tra̱-hā | pa̱rā̱-vati̍ | sanā̍ | navā̍ | ca̱ | cu̱cyu̱ve |
tā | sa̱ṁsat-su̍ | pra | vo̱ca̱ta̱ |
api̍bat | ka̱druva̍ḥ | su̱tam | indra̍ḥ | sa̱hasra̍-bāhve |
atra̍ | a̱de̱di̱ṣṭa̱ | pauṁsya̍m |
sa̱tyam | tat | tu̱rvaśe̍ | yadau̍ | vidā̍naḥ | a̱hna̱vā̱yyam |
vi | ā̱na̱ṭ | tu̱rvaṇe̍ | śami̍ |
ta̱raṇi̍m | va̱ḥ | janā̍nām | tra̱dam | vāja̍sya | go-ma̍taḥ |
sa̱mā̱nam | ū̱m̐ iti̍ | pra | śa̱ṁsi̱ṣa̱m |
ṛ̱bhu̱kṣaṇa̍m | na | varta̍ve | u̱ktheṣu̍ | tu̱grya̱-vṛdha̍m |
indra̍m | some̍ | sacā̍ | su̱te |
yaḥ | kṛ̱ntat | it | vi | yo̱nyam | tri̱-śokā̍ya | gi̱rim | pṛ̱thum |
go-bhya̍ḥ | gā̱tum | niḥ-e̍tave |
yat | da̱dhi̱ṣe | ma̱na̱syasi̍ | ma̱ndā̱naḥ | pra | it | iya̍kṣasi |
mā | tat | ka̱ḥ | i̱ndra̱ | mṛ̱ḻaya̍ |
da̱bhram | ci̱t | hi | tvā-va̍taḥ | kṛ̱tam | śṛ̱ṇve | adhi̍ | kṣami̍ |
jigā̍tu | i̱ndra̱ | te̱ | mana̍ḥ |
tava̍ | it | ū̱m̐ iti̍ | tāḥ | su̱-kī̱rtaya̍ḥ | asa̍n | u̱ta | pra-śa̍stayaḥ |
yat | i̱ndra̱ | mṛ̱ḻayā̍si | na̱ḥ |
mā | na̱ḥ | eka̍smin | āga̍si | mā | dvayo̍ḥ | u̱ta | tri̱ṣu |
vadhī̍ḥ | mā | śū̱ra̱ | bhūri̍ṣu |
bi̱bhaya̍ | hi | tvā-va̍taḥ | u̱grāt | a̱bhi̱-pra̱bha̱ṅgina̍ḥ |
da̱smāt | a̱ham | ṛ̱ti̱-saha̍ḥ |
mā | sakhyu̍ḥ | śūna̍m | ā | vi̱de̱ | mā | pu̱trasya̍ | pra̱bhu̱va̱so̱ iti̍ prabhu-vaso |
ā̱-vṛtva̍t | bhū̱tu̱ | te̱ | mana̍ḥ |
kaḥ | nu | ma̱ryā̱ḥ | ami̍thitaḥ | sakhā̍ | sakhā̍yam | a̱bra̱vī̱t |
ja̱hā | kaḥ | a̱smat | ī̱ṣa̱te̱ |
e̱vāre̍ | vṛ̱ṣa̱bha̱ | su̱te | asi̍nvan | bhūri̍ | ā̱va̱ya̱ḥ |
śva̱ghnī-i̍va | ni̱-vatā̍ | cara̍n |
ā | te̱ | e̱tā | va̱ca̱ḥ-yujā̍ | harī̱ iti̍ | gṛ̱bhṇe̱ | sa̱mat-ra̍thā |
yat | ī̱m | bra̱hma-bhya̍ḥ | it | dada̍ḥ |
bhi̱ndhi | viśvā̍ḥ | apa̍ | dviṣa̍ḥ | pari̍ | bādha̍ḥ | ja̱hi | mṛdha̍ḥ |
vasu̍ | spā̱rham | tat | ā | bha̱ra̱ |
yat | vī̱ḻau | i̱ndra̱ | yat | sthi̱re | yat | parśā̍ne | parā̍-bhṛtam |
vasu̍ | spā̱rham | tat | ā | bha̱ra̱ |
yasya̍ | te̱ | vi̱śva-mā̍nuṣaḥ | bhūre̍ḥ | da̱ttasya̍ | veda̍ti |
vasu̍ | spā̱rham | tat | ā | bha̱ra̱ |
tvā-va̍taḥ | pu̱ru̱va̱so̱ iti̍ puru-vaso | va̱yam | i̱ndra̱ | pra̱ne̱ta̱riti̍ pra-netaḥ |
smasi̍ | sthā̱ta̱ḥ | ha̱rī̱ṇā̱m |
tvām | hi | sa̱tyam | a̱dri̱-va̱ḥ | vi̱dma | dā̱tāra̍m | i̱ṣām |
vi̱dma | dā̱tāra̍m | ra̱yī̱ṇām |
ā | yasya̍ | te̱ | ma̱hi̱māna̍m | śata̍m-ūte | śata̍krato̱ iti̱ śata̍-krato |
gī̱ḥ-bhiḥ | gṛ̱ṇanti̍ | kā̱rava̍ḥ |
su̱-nī̱thaḥ | gha̱ | saḥ | martya̍ḥ | yam | ma̱ruta̍ḥ | yam | a̱rya̱mā |
mi̱traḥ | pānti̍ | a̱druha̍ḥ |
dadhā̍naḥ | go-ma̍t | aśva̍-vat | su̱-vīrya̍m | ā̱di̱tya-jū̍taḥ | e̱dha̱te̱ |
sadā̍ | rā̱yā | pu̱ru̱-spṛhā̍ |
tam | indra̍m | dāna̍m | ī̱ma̱he | śa̱va̱sā̱nam | abhī̍rvam |
īśā̍nam | rā̱yaḥ | ī̱ma̱he̱ |
tasmi̍n | hi | santi̍ | ū̱taya̍ḥ | viśvā̍ḥ | abhī̍ravaḥ | sacā̍ |
tam | ā | va̱ha̱ntu̱ | sapta̍yaḥ | pu̱ru̱-vasu̍m | madā̍ya | hara̍yaḥ | su̱tam |
yaḥ | te̱ | mada̍ḥ | vare̍ṇyaḥ | yaḥ | i̱ndra̱ | vṛ̱tra̱han-ta̍maḥ |
yaḥ | ā̱-da̱diḥ | sva̍ḥ | nṛ-bhi̍ḥ | yaḥ | pṛta̍nāsu | du̱stara̍ḥ |
yaḥ | du̱stara̍ḥ | vi̱śva̱-vā̱ra̱ | śra̱vāyya̍ḥ | vāje̍ṣu | asti̍ | ta̱ru̱tā |
saḥ | na̱ḥ | śa̱vi̱ṣṭha̱ | sava̍nā | ā | va̱so̱ iti̍ | ga̱hi̱ | ga̱mema̍ | go-ma̍ti | vra̱je |
ga̱vyo iti̍ | su | na̱ḥ | yathā̍ | pu̱rā | a̱śva̱-yā | u̱ta | ra̱tha̱-yā |
va̱ri̱va̱sya | ma̱hā̱-ma̱ha̱ |
na̱hi | te̱ | śū̱ra̱ | rādha̍saḥ | anta̍m | vi̱ndāmi̍ | sa̱trā |
da̱śa̱sya | na̱ḥ | ma̱gha̱-va̱n | nu | ci̱t | a̱dri̱-va̱ḥ | dhiya̍ḥ | vāje̍bhiḥ | ā̱vi̱tha̱ |
yaḥ | ṛ̱ṣvaḥ | śra̱va̱yat-sa̍khā | viśvā̍ | it | saḥ | ve̱da̱ | jani̍ma | pu̱ru̱-stu̱taḥ |
tam | viśve̍ | mānu̍ṣā | yu̱gā | indra̍m | ha̱va̱nte̱ | ta̱vi̱ṣam | ya̱ta-sru̍caḥ |
saḥ | na̱ḥ | vāje̍ṣu | a̱vi̱tā | pu̱ru̱-vasu̍ḥ | pu̱ra̱ḥ-sthā̱tā | ma̱gha-vā̍ | vṛ̱tra̱-hā | bhu̱va̱t |
a̱bhi | va̱ḥ | vī̱ram | andha̍saḥ | made̍ṣu | gā̱ya̱ | gi̱rā | ma̱hā | vi-ce̍tasam |
indra̍m | nāma̍ | śrutya̍m | śā̱kina̍m | vaca̍ḥ | yathā̍ |
da̱diḥ | rekṇa̍ḥ | ta̱nve̍ | da̱diḥ | vasu̍ | da̱diḥ | vāje̍ṣu | pu̱ru̱-hū̱ta̱ | vā̱jina̍m |
nū̱nam | atha̍ |
viśve̍ṣām | i̱ra̱jyanta̍m | vasū̍nām | sa̱sa̱hvāṁsa̍m | ci̱t | a̱sya | varpa̍saḥ |
kṛ̱pa̱-ya̱taḥ | nū̱nam | ati̍ | atha̍ |
ma̱haḥ | su | va̱ḥ | ara̍m | i̱ṣe̱ | stavā̍mahe | mī̱ḻhuṣe̍ | a̱ra̱m-ga̱māya̍ | jagma̍ye |
ya̱jñebhi̍ḥ | gī̱ḥ-bhiḥ | vi̱śva-ma̍nuṣām | ma̱rutā̍m | i̱ya̱kṣa̱si̱ | gāye̍ | tvā̱ | nama̍sā | gi̱rā |
ye | pā̱taya̍nte | ajma̍-bhiḥ | gi̱rī̱ṇām | snu-bhi̍ḥ | e̱ṣā̱m |
ya̱jñam | ma̱hi̱-svanī̍nām | su̱mnam | tu̱vi̱-svanī̍nām | pra | a̱dhva̱re |
pra̱-bha̱ṅgam | du̱ḥ-ma̱tī̱nām | indra̍ | śa̱vi̱ṣṭha̱ | ā | bha̱ra̱ |
ra̱yim | a̱smabhya̍m | yujya̍m | co̱da̱ya̱t-ma̱te̱ | jyeṣṭha̍m | co̱da̱ya̱t-ma̱te̱ |
sani̍ta̱riti̍ | su-sa̍nitaḥ | ugra̍ | citra̍ | ceti̍ṣṭha | sūnṛ̍ta |
pra̱-sahā̍ | sam-rā̱ṭ | sahu̍rim | saha̍ntam | bhu̱jyum | vāje̍ṣu | pūrvya̍m |
ā | saḥ | e̱tu̱ | yaḥ | īva̍t | ā | ade̍vaḥ | pū̱rtam | ā̱-da̱de |
yathā̍ | ci̱t | vaśa̍ḥ | a̱śvyaḥ | pṛ̱thu̱-śrava̍si | kā̱nī̱te | a̱syāḥ | vi̱-uṣi̍ | ā̱-da̱de |
ṣa̱ṣṭim | sa̱hasrā̍ | aśvya̍sya | a̱yutā̍ | a̱sa̱na̱m | uṣṭrā̍nām | vi̱ṁśa̱tim | śa̱tā |
daśa̍ | śyāvī̍nām | śa̱tā | daśa̍ | tri-a̍ruṣīṇām | daśa̍ | gavā̍m | sa̱hasrā̍ |
daśa̍ | śyā̱vāḥ | ṛ̱dhat-ra̍yaḥ | vī̱ta-vā̍rāsaḥ | ā̱śava̍ḥ |
ma̱thrāḥ | ne̱mim | ni | va̱vṛ̱tu̱ḥ |
dānā̍saḥ | pṛ̱thu̱-śrava̍saḥ | kā̱nī̱tasya̍ | su̱-rādha̍saḥ |
ratha̍m | hi̱ra̱ṇyaya̍m | dada̍t | maṁhi̍ṣṭhaḥ | sū̱riḥ | a̱bhū̱t | varṣi̍ṣṭham | a̱kṛ̱ta̱ | śrava̍ḥ |
ā | na̱ḥ | vā̱yo̱ iti̍ | ma̱he | tane̍ | yā̱hi | ma̱khāya̍ | pāja̍se |
va̱yam | hi | te̱ | ca̱kṛ̱ma | bhūri̍ | dā̱vane̍ | sa̱dyaḥ | ci̱t | mahi̍ | dā̱vane̍ |
yaḥ | aśve̍bhiḥ | vaha̍te | vaste̍ | u̱srāḥ | triḥ | sa̱pta | sa̱pta̱tī̱nām |
e̱bhiḥ | some̍bhiḥ | so̱ma̱sut-bhi̍ḥ | so̱ma̱-pā̱ḥ | dā̱nāya̍ | śu̱kra̱pū̱ta̱-pā̱ḥ |
yaḥ | me̱ | i̱mam | ci̱t | ū̱m̐ iti̍ | tmanā̍ | ama̍ndat | ci̱tram | dā̱vane̍ |
a̱ra̱ṭve | akṣe̍ | nahu̍ṣe | su̱-kṛtva̍ni | su̱kṛt-ta̍rāya | su̱-kratu̍ḥ |
u̱ca̱thye̍ | vapu̍ṣi | yaḥ | sva̱-rāṭ | u̱ta | vā̱yo̱ iti̍ | ghṛ̱ta̱-snāḥ |
aśva̍-iṣitam | raja̍ḥ-iṣitam | śunā̍-iṣitam | pra | ajma̍ | tat | i̱dam | nu | tat |
adha̍ | pri̱yam | i̱ṣi̱rāya̍ | ṣa̱ṣṭim | sa̱hasrā̍ | a̱sa̱na̱m |
aśvā̍nām | it | na | vṛṣṇā̍m |
gāva̍ḥ | na | yū̱tham | upa̍ | ya̱nti̱ | vadhra̍yaḥ | upa̍ | mā̱ | ā | ya̱nti̱ | vadhra̍yaḥ |
adha̍ | yat | cāra̍the | ga̱ṇe | śa̱tam | uṣṭrā̍n | aci̍kradat |
adha̍ | śvitne̍ṣu | vi̱ṁśa̱tim | śa̱tā |
śa̱tam | dā̱se | ba̱lbū̱the | vipra̍ḥ | taru̍kṣe | ā | da̱de̱ |
te | te̱ | vā̱yo̱ iti̍ | i̱me | janā̍ḥ | mada̍nti | indra̍-gopāḥ | mada̍nti | de̱va-go̍pāḥ |
adha̍ | syā | yoṣa̍ṇā | ma̱hī | pra̱tī̱cī | vaśa̍m | a̱śvyam |
adhi̍-rukmā | vi | nī̱ya̱te̱ |
mahi̍ | va̱ḥ | ma̱ha̱tām | ava̍ḥ | varu̍ṇa | mitra̍ | dā̱śuṣe̍ |
yam | ā̱di̱tyā̱ḥ | a̱bhi | dru̱haḥ | rakṣa̍tha | na | ī̱m | a̱gham | na̱śa̱t | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
vi̱da | de̱vā̱ḥ | a̱ghānā̍m | ādi̍tyāsaḥ | a̱pa̱-ākṛ̍tim |
pa̱kṣā | vaya̍ḥ | yathā̍ | u̱pari̍ | vi | a̱sme iti̍ | śarma̍ | ya̱ccha̱ta̱ | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
vi | a̱sme iti̍ | adhi̍ | śarma̍ | tat | pa̱kṣā | vaya̍ḥ | na | ya̱nta̱na̱ |
viśvā̍ni | vi̱śva̱-ve̱da̱sa̱ḥ | va̱rū̱thyā̍ | ma̱nā̱ma̱he̱ | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
yasmai̍ | arā̍sata | kṣaya̍m | jī̱vātu̍m | ca̱ | pra-ce̍tasaḥ |
mano̍ḥ | viśva̍sya | gha̱ | it | i̱me | ā̱di̱tyāḥ | rā̱yaḥ | ī̱śa̱te̱ | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
pari̍ | na̱ḥ | vṛ̱ṇa̱ja̱n | a̱ghā | du̱ḥ-gāni̍ | ra̱thya̍ḥ | ya̱thā̱ |
syāma̍ | it | indra̍sya | śarma̍ṇi | ā̱di̱tyānā̍m | u̱ta | ava̍si | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
pa̱ri̱-hvṛ̱tā | it | a̱nā | jana̍ḥ | yu̱ṣmā-da̍ttasya | vā̱ya̱ti̱ |
devā̍ḥ | ada̍bhram | ā̱śa̱ | va̱ḥ | yam | ā̱di̱tyā̱ḥ | ahe̍tana | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
na | tam | ti̱gmam | ca̱na | tyaja̍ḥ | na | drā̱sa̱t | a̱bhi | tam | gu̱ru |
yasmai̍ | ū̱m̐ iti̍ | śarma̍ | sa̱-pratha̍ḥ | ādi̍tyāsaḥ | arā̍dhvam | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
yu̱ṣme iti̍ | de̱vā̱ḥ | api̍ | sma̱si̱ | yudhya̍ntaḥ-iva | varma̍-su |
yū̱yam | ma̱haḥ | na̱ḥ | ena̍saḥ | yū̱yam | arbhā̍t | u̱ru̱ṣya̱ta̱ | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
adi̍tiḥ | na̱ḥ | u̱ru̱ṣya̱tu̱ | adi̍tiḥ | śarma̍ | ya̱ccha̱tu̱ |
mā̱tā | mi̱trasya̍ | re̱vata̍ḥ | a̱rya̱mṇaḥ | varu̍ṇasya | ca̱ | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
yat | de̱vā̱ḥ | śarma̍ | śa̱ra̱ṇam | yat | bha̱dram | yat | a̱nā̱tu̱ram |
tri̱-dhātu̍ | yat | va̱rū̱thya̍m | tat | a̱smāsu̍ | vi | ya̱nta̱na̱ | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
ādi̍tyāḥ | ava̍ | hi | khyata̍ | adhi̍ | kūlā̍t-iva | spaśa̍ḥ |
su̱-tī̱rtham | arva̍taḥ | ya̱thā̱ | anu̍ | na̱ḥ | ne̱ṣa̱tha̱ | su̱-gam | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
na | i̱ha | bha̱dram | ra̱kṣa̱svine̍ | na | a̱va̱-yai | na | u̱pa̱-yai | u̱ta |
gave̍ | ca̱ | bha̱dram | dhe̱nave̍ | vī̱rāya̍ | ca̱ | śra̱va̱sya̱te | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
yat | ā̱viḥ | yat | a̱pī̱cya̍m | devā̍saḥ | asti̍ | du̱ḥ-kṛ̱tam |
tri̱te | tat | viśva̍m | ā̱ptye | ā̱re | a̱smat | da̱dhā̱ta̱na̱ | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
yat | ca̱ | goṣu̍ | du̱ḥ-svapnya̍m | yat | ca̱ | a̱sme iti̍ | du̱hi̱ta̱ḥ | di̱va̱ḥ |
tri̱tāya̍ | tat | vi̱bhā̱-va̱ri̱ | ā̱ptyāya̍ | parā̍ | va̱ha̱ | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
ni̱ṣkam | vā̱ | gha̱ | kṛ̱ṇava̍te | sraja̍m | vā̱ | du̱hi̱ta̱ḥ | di̱va̱ḥ |
tri̱te | du̱ḥ-svapnya̍m | sarva̍m | ā̱ptye | pari̍ | da̱dma̱si̱ | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
tat-a̍nnāya | tat-a̍pase | tam | bhā̱gam | u̱pa̱-se̱duṣe̍ |
tri̱tāya̍ | ca̱ | dvi̱tāya̍ | ca̱ | uṣa̍ḥ | du̱ḥ-svapnya̍m | va̱ha̱ | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
yathā̍ | ka̱lām | yathā̍ | śa̱pham | yathā̍ | ṛ̱ṇam | sa̱m-nayā̍masi |
e̱va | du̱ḥ-svapnya̍m | sarva̍m | ā̱ptye | sam | na̱yā̱ma̱si̱ | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
ajai̍ṣma | a̱dya | asa̍nāma | ca̱ | abhū̍ma | anā̍gasaḥ | va̱yam |
uṣa̍ḥ | yasmā̍t | du̱ḥ-svapnyā̍t | abhai̍ṣma | apa̍ | tat | u̱ccha̱tu̱ | a̱ne̱hasa̍ḥ | va̱ḥ | ū̱taya̍ḥ | su̱-ū̱taya̍ḥ | va̱ḥ | ū̱taya̍ḥ |
svā̱doḥ | a̱bha̱kṣi̱ | vaya̍saḥ | su̱-me̱dhāḥ | su̱-ā̱dhya̍ḥ | va̱ri̱vo̱vit-ta̍rasya |
viśve̍ | yam | de̱vāḥ | u̱ta | martyā̍saḥ | madhu̍ | bru̱vanta̍ḥ | a̱bhi | sa̱m-cara̍nti |
a̱ntariti̍ | ca̱ | pra | agā̍ḥ | adi̍tiḥ | bha̱vā̱si̱ | a̱va̱-yā̱tā | hara̍saḥ | daivya̍sya |
indo̱ iti̍ | indra̍sya | sa̱khyam | ju̱ṣā̱ṇaḥ | śrauṣṭī̍-iva | dhura̍m | anu̍ | rā̱ye | ṛ̱dhyā̱ḥ |
apā̍ma | soma̍m | a̱mṛtā̍ḥ | a̱bhū̱ma̱ | aga̍nma | jyoti̍ḥ | avi̍dāma | de̱vān |
kim | nū̱nam | a̱smān | kṛ̱ṇa̱va̱t | arā̍tiḥ | kim | ū̱m̐ iti̍ | dhū̱rtiḥ | a̱mṛ̱ta̱ | martya̍sya |
śam | na̱ḥ | bha̱va̱ | hṛ̱de | ā | pī̱taḥ | i̱ndo̱ iti̍ | pi̱tā-i̍va | so̱ma̱ | sū̱nave̍ | su̱-śeva̍ḥ |
sakhā̍-iva | sakhye̍ | u̱ru̱-śa̱ṁsa̱ | dhīra̍ḥ | pra | na̱ḥ | āyu̍ḥ | jī̱vase̍ | so̱ma̱ | tā̱rī̱ḥ |
i̱me | mā̱ | pī̱tāḥ | ya̱śasa̍ḥ | u̱ru̱ṣyava̍ḥ | ratha̍m | na | gāva̍ḥ | sam | a̱nā̱ha̱ | parva̍-su |
te | mā̱ | ra̱kṣa̱ntu̱ | vi̱-srasa̍ḥ | ca̱ritrā̍t | u̱ta | mā̱ | srāmā̍t | ya̱va̱ya̱ntu̱ | inda̍vaḥ |
a̱gnim | na | mā̱ | ma̱thi̱tam | sam | di̱dī̱pa̱ḥ | pra | ca̱kṣa̱ya̱ | kṛ̱ṇu̱hi | vasya̍saḥ | na̱ḥ |
atha̍ | hi | te̱ | made̍ | ā | so̱ma̱ | manye̍ | re̱vān-i̍va | pra | ca̱ra̱ | pu̱ṣṭim | accha̍ |
i̱ṣi̱reṇa̍ | te̱ | mana̍sā | su̱tasya̍ | bha̱kṣī̱mahi̍ | pitrya̍sya-iva | rā̱yaḥ |
soma̍ | rāja̍n | pra | na̱ḥ | āyū̍ṁṣi | tā̱rī̱ḥ | ahā̍ni-iva | sūrya̍ḥ | vā̱sa̱rāṇi̍ |
soma̍ | rā̱ja̱n | mṛ̱ḻaya̍ | na̱ḥ | sva̱sti | tava̍ | sma̱si̱ | vra̱tyā̍ḥ | tasya̍ | vi̱ddhi̱ |
ala̍rti | dakṣa̍ḥ | u̱ta | ma̱nyuḥ | i̱ndo̱ iti̍ | mā | na̱ḥ | a̱ryaḥ | a̱nu̱-kā̱mam | parā̍ | dā̱ḥ |
tvam | hi | na̱ḥ | ta̱nva̍ḥ | so̱ma̱ | go̱pāḥ | gātre̍-gātre | ni̱-sa̱sattha̍ | nṛ̱-cakṣā̍ḥ |
yat | te̱ | va̱yam | pra̱-mi̱nāma̍ | vra̱tāni̍ | saḥ | na̱ḥ | mṛ̱ḻa̱ | su̱-sa̱khā | de̱va̱ | vasya̍ḥ |
ṛ̱dū̱dare̍ṇa | sakhyā̍ | sa̱ce̱ya̱ | yaḥ | mā̱ | na | riṣye̍t | ha̱ri̱-a̱śva̱ | pī̱taḥ |
a̱yam | yaḥ | soma̍ḥ | ni | adhā̍yi | a̱sme iti̍ | tasmai̍ | indra̍m | pra̱-tira̍m | e̱mi̱ | āyu̍ḥ |
apa̍ | tyāḥ | a̱sthu̱ḥ | ani̍rāḥ | amī̍vāḥ | niḥ | a̱tra̱sa̱n | tami̍ṣīcīḥ | abhai̍ṣuḥ |
ā | soma̍ḥ | a̱smān | a̱ru̱ha̱t | vi-hā̍yāḥ | aga̍nma | yatra̍ | pra̱-ti̱rante̍ | āyu̍ḥ |
yaḥ | na̱ḥ | indu̍ḥ | pi̱ta̱ra̱ḥ | hṛ̱t-su | pī̱taḥ | ama̍rtyaḥ | martyā̍n | ā̱-vi̱veśa̍ |
tasmai̍ | somā̍ya | ha̱viṣā̍ | vi̱dhe̱ma̱ | mṛ̱ḻī̱ke | a̱sya̱ | su̱-ma̱tau | syā̱ma̱ |
tvam | so̱ma̱ | pi̱tṛ-bhi̍ḥ | sa̱m-vi̱dā̱naḥ | anu̍ | dyāvā̍pṛthi̱vī iti̍ | ā | ta̱ta̱ntha̱ |
tasmai̍ | te̱ | i̱ndo̱ iti̍ | ha̱viṣā̍ | vi̱dhe̱ma̱ | va̱yam | syā̱ma̱ | pata̍yaḥ | ra̱yī̱ṇām |
trātā̍raḥ | de̱vā̱ḥ | adhi̍ | vo̱ca̱ta̱ | na̱ḥ | mā | na̱ḥ | ni̱-drā | ī̱śa̱ta̱ | mā | u̱ta | jalpi̍ḥ |
va̱yam | soma̍sya | vi̱śvaha̍ | pri̱yāsa̍ḥ | su̱-vīrā̍saḥ | vi̱datha̍m | ā | va̱de̱ma̱ |
tvam | na̱ḥ | so̱ma̱ | vi̱śvata̍ḥ | va̱ya̱ḥ-dhāḥ | tvam | sva̱ḥ-vit | ā | vi̱śa̱ | nṛ̱-cakṣā̍ḥ |
tvam | na̱ḥ | i̱ndo̱ iti̍ | ū̱ti-bhi̍ḥ | sa̱-joṣā̍ḥ | pā̱hi | pa̱ścātā̍t | u̱ta | vā̱ | pu̱rastā̍t |
a̱bhi | pra | va̱ḥ | su̱-rādha̍sam | indra̍m | a̱rca̱ | yathā̍ | vi̱de |
yaḥ | ja̱ri̱tṛ-bhya̍ḥ | ma̱gha-vā̍ | pu̱ru̱-vasu̍ḥ | sa̱hasre̍ṇa-iva | śikṣa̍ti |
śa̱tānī̍kā-iva | pra | ji̱gā̱ti̱ | dhṛ̱ṣṇu̱-yā | hanti̍ | vṛ̱trāṇi̍ | dā̱śuṣe̍ |
gi̱reḥ-i̍va | pra | rasā̍ḥ | a̱sya̱ | pi̱nvi̱re̱ | datrā̍ṇi | pu̱ru̱-bhoja̍saḥ |
ā | tvā̱ | su̱tāsa̍ḥ | inda̍vaḥ | madā̍ḥ | ye | i̱ndra̱ | gi̱rva̱ṇa̱ḥ |
āpa̍ḥ | na | va̱jri̱n | anu̍ | o̱kya̍m | sara̍ḥ | pṛ̱ṇanti̍ | śū̱ra̱ | rādha̍se |
a̱ne̱hasa̍m | pra̱-tara̍ṇam | vi̱vakṣa̍ṇam | madhva̍ḥ | svādi̍ṣṭham | ī̱m | pi̱ba̱ |
ā | yathā̍ | ma̱nda̱sā̱naḥ | ki̱rāsi̍ | na̱ḥ | pra | kṣu̱drā-i̍va | tmanā̍ | dhṛ̱ṣat |
ā | na̱ḥ | stoma̍m | upa̍ | dra̱vat | hi̱yā̱naḥ | aśva̍ḥ | na | sotṛ̍-bhiḥ |
yam | te̱ | sva̱dhā̱-va̱n | sva̱daya̍nti | dhe̱nava̍ḥ | indra̍ | kaṇve̍ṣu | rā̱taya̍ḥ |
u̱gram | na | vī̱ram | nama̍sā | upa̍ | se̱di̱ma̱ | vi-bhū̍tim | akṣi̍ta-vasum |
u̱drī-i̍va | va̱jri̱n | a̱va̱taḥ | na | si̱ñca̱te | kṣara̍nti | i̱ndra̱ | dhī̱taya̍ḥ |
yat | ha̱ | nū̱nam | yat | vā̱ | ya̱jñe | yat | vā̱ | pṛ̱thi̱vyām | adhi̍ |
ata̍ḥ | na̱ḥ | ya̱jñam | ā̱śu-bhi̍ḥ | ma̱he̱-ma̱te̱ | u̱graḥ | u̱grebhi̍ḥ | ā | ga̱hi̱ |
a̱ji̱rāsa̍ḥ | hara̍yaḥ | ye | te̱ | ā̱śava̍ḥ | vātā̍ḥ-iva | pra̱-sa̱kṣiṇa̍ḥ |
yebhi̍ḥ | apa̍tyam | manu̍ṣaḥ | pa̱ri̱-īya̍se | yebhi̍ḥ | viśva̍m | sva̍ḥ | dṛ̱śe |
e̱tāva̍taḥ | te̱ | ī̱ma̱he̱ | indra̍ | su̱mnasya̍ | go-ma̍taḥ |
yathā̍ | pra | āva̍ḥ | ma̱gha̱-va̱n | medhya̍-atithim | yathā̍ | nīpa̍-atithim | dhane̍ |
yathā̍ | kaṇve̍ | ma̱gha̱-va̱n | tra̱sada̍syavi | yathā̍ | pa̱kthe | daśa̍-vraje |
yathā̍ | go-śa̍rye | asa̍noḥ | ṛ̱jiśva̍ni | indra̍ | go-ma̍t | hira̍ṇya-vat |
pra | su | śru̱tam | su̱-rādha̍sam | arca̍ | śa̱kram | a̱bhiṣṭa̍ye |
yaḥ | su̱nva̱te | stu̱va̱te | kāmya̍m | vasu̍ | sa̱hasre̍ṇa-iva | maṁha̍te |
śa̱ta-a̍nīkāḥ | he̱taya̍ḥ | a̱sya̱ | du̱starā̍ḥ | indra̍sya | sa̱m-iṣa̍ḥ | ma̱hīḥ |
gi̱riḥ | na | bhu̱jmā | ma̱ghava̍t-su | pi̱nva̱te̱ | yat | ī̱m | su̱tāḥ | ama̍ndiṣuḥ |
yat | ī̱m | su̱tāsa̍ḥ | inda̍vaḥ | a̱bhi | pri̱yam | ama̍ndiṣuḥ |
āpa̍ḥ | na | dhā̱yi̱ | sava̍nam | me̱ | ā | va̱so̱ iti̍ | dughā̍ḥ-iva | upa̍ | dā̱śuṣe̍ |
a̱ne̱hasa̍m | va̱ḥ | hava̍mānam | ū̱taye̍ | madhva̍ḥ | kṣa̱ra̱nti̱ | dhī̱taya̍ḥ |
ā | tvā̱ | va̱so̱ iti̍ | hava̍mānāsaḥ | inda̍vaḥ | upa̍ | sto̱treṣu̍ | da̱dhi̱re̱ |
ā | na̱ḥ | some̍ | su̱-a̱dhva̱re | i̱yā̱naḥ | atya̍ḥ | na | to̱śa̱te̱ |
yam | te̱ | sva̱dā̱-va̱n | svada̍nti | gū̱rtaya̍ḥ | pau̱re | cha̱nda̱ya̱se̱ | hava̍m |
pra | vī̱ram | u̱gram | vivi̍cim | dha̱na̱-spṛta̍m | vi-bhū̍tim | rādha̍saḥ | ma̱haḥ |
u̱drī-i̍va | va̱jri̱n | a̱va̱taḥ | va̱su̱-tva̱nā | sadā̍ | pī̱pe̱tha̱ | dā̱śuṣe̍ |
yat | ha̱ | nū̱nam | pa̱rā̱-vati̍ | yat | vā̱ | pṛ̱thi̱vyām | di̱vi |
yu̱jā̱naḥ | i̱ndra̱ | hari̍-bhiḥ | ma̱he̱-ma̱te̱ | ṛ̱ṣvaḥ | ṛ̱ṣvebhi̍ḥ | ā | ga̱hi̱ |
ra̱thi̱rāsa̍ḥ | hara̍yaḥ | ye | te̱ | a̱sridha̍ḥ | oja̍ḥ | vāta̍sya | pipra̍ti |
yebhi̍ḥ | ni | dasyu̍m | manu̍ṣaḥ | ni̱-ghoṣa̍yaḥ | yebhi̍ḥ | sva1̱̍riti̱ sva̍ḥ | pa̱ri̱-īya̍se |
e̱tāva̍taḥ | te̱ | va̱so̱ iti̍ | vi̱dyāma̍ | śū̱ra̱ | navya̍saḥ |
yathā̍ | pra | āva̍ḥ | eta̍śam | kṛtvye̍ | dhane̍ | yathā̍ | vaśa̍m | daśa̍-vraje |
yathā̍ | kaṇve̍ | ma̱gha̱-va̱n | medhe̍ | a̱dhva̱re | dī̱rgha-nī̍the | damū̍nasi |
yathā̍ | go-śa̍rye | asi̍sāsaḥ | a̱dri̱-va̱ḥ | mayi̍ | go̱tram | ha̱ri̱-śriya̍m |
yathā̍ | manau̍ | sām-va̍raṇau | soma̍m | i̱ndra̱ | api̍baḥ | su̱tam |
nīpa̍-atithau | ma̱gha̱-va̱n | medhya̍-atithau | puṣṭi̍-gau | śruṣṭi̍-gau | sacā̍ |
pā̱rṣa̱dvā̱ṇaḥ | praska̍ṇvam | sam | a̱sā̱da̱ya̱t | śayā̍nam | jivri̍m | uddhi̍tam |
sa̱hasrā̍ṇi | a̱si̱sā̱sa̱t | gavā̍m | ṛṣi̍ḥ | tvā-ū̍taḥ | dasya̍ve | vṛka̍ḥ |
yaḥ | u̱kthebhi̍ḥ | na | vi̱ndhate̍ | ci̱kit | yaḥ | ṛ̱ṣi̱-coda̍naḥ |
indra̍m | tam | accha̍ | va̱da̱ | navya̍syā | ma̱tī | ari̍ṣyantam | na | bhoja̍se |
yasmai̍ | a̱rkam | sa̱pta-śī̍rṣāṇam | ā̱nṛ̱cuḥ | tri̱-dhātu̍m | u̱t-ta̱me | pa̱de |
saḥ | tu | i̱mā | viśvā̍ | bhuva̍nāni | ci̱kra̱da̱t | āt | it | ja̱ni̱ṣṭa̱ | pauṁsya̍m |
yaḥ | na̱ḥ | dā̱tā | vasū̍nām | indra̍m | tam | hū̱ma̱he̱ | va̱yam |
vi̱dma | hi | a̱sya̱ | su̱-ma̱tim | navī̍yasīm | ga̱mema̍ | go-ma̍ti | vra̱je |
yasmai̍ | tvam | va̱so̱ iti̍ | dā̱nāya̍ | śikṣa̍si | saḥ | rā̱yaḥ | poṣa̍m | a̱śnu̱te̱ |
tam | tvā̱ | va̱yam | ma̱gha̱-va̱n | i̱ndra̱ | gi̱rva̱ṇa̱ḥ | su̱ta-va̍ntaḥ | ha̱vā̱ma̱he̱ |
ka̱dā | ca̱na | sta̱rīḥ | a̱si̱ | na | i̱ndra̱ | sa̱śca̱si̱ | dā̱śuṣe̍ |
upa̍-upa | it | nu | ma̱gha̱-va̱n | bhūya̍ḥ | it | nu | te̱ | dāna̍m | de̱vasya̍ | pṛ̱cya̱te̱ |
pra | yaḥ | na̱na̱kṣe | a̱bhi | oja̍sā | krivi̍m | va̱dhaiḥ | śuṣṇa̍m | ni̱-gho̱ṣaya̍n |
ya̱dā | it | asta̍mbhīt | pra̱thaya̍n | a̱mūm | diva̍m | āt | it | ja̱ni̱ṣṭa̱ | pārthi̍vaḥ |
yasya̍ | a̱yam | viśva̍ḥ | ārya̍ḥ | dāsa̍ḥ | śe̱va̱dhi̱-pāḥ | a̱riḥ |
ti̱raḥ | ci̱t | a̱rye | ruśa̍me | pavī̍ravi | tubhya̍ | it | saḥ | a̱jya̱te̱ | ra̱yiḥ |
tu̱ra̱ṇyava̍ḥ | madhu̍-mantam | ghṛ̱ta̱-ścuta̍m | viprā̍saḥ | a̱rkam | ā̱nṛ̱cu̱ḥ |
a̱sme iti̍ | ra̱yiḥ | pa̱pra̱the̱ | vṛṣṇya̍m | śava̍ḥ | a̱sme iti̍ | su̱vā̱nāsa̍ḥ | inda̍vaḥ |
yathā̍ | manau̍ | viva̍svati | soma̍m | śa̱kra̱ | api̍baḥ | su̱tam |
yathā̍ | tri̱te | chanda̍ḥ | i̱ndra̱ | jujo̍ṣasi | ā̱yau | mā̱da̱ya̱se̱ | sacā̍ |
pṛṣa̍dhre | medhye̍ | mā̱ta̱riśva̍ni | indra̍ | su̱vā̱ne | ama̍ndathāḥ |
yathā̍ | soma̍m | daśa̍-śipre | daśa̍-oṇye | syūma̍-raśmau | ṛjū̍nasi |
yaḥ | u̱kthā | keva̍lā | da̱dhe | yaḥ | soma̍m | dhṛ̱ṣi̱tā | api̍bat |
yasmai̍ | viṣṇu̍ḥ | trīṇi̍ | pa̱dā | vi̱-ca̱kra̱me | upa̍ | mi̱trasya̍ | dharma̍-bhiḥ |
yasya̍ | tvam | i̱ndra̱ | stome̍ṣu | cā̱kana̍ḥ | vāje̍ | vā̱ji̱n | śa̱ta̱kra̱to̱ iti̍ śata-krato |
tam | tvā̱ | va̱yam | su̱dughā̍m-iva | go̱-duha̍ḥ | ju̱hū̱masi̍ | śra̱va̱syava̍ḥ |
yaḥ | na̱ḥ | dā̱tā | saḥ | na̱ḥ | pi̱tā | ma̱hān | u̱graḥ | ī̱śā̱na̱-kṛt |
ayā̍man | u̱graḥ | ma̱gha-vā̍ | pu̱ru̱-vasu̍ḥ | goḥ | aśva̍sya | pra | dā̱tu̱ | na̱ḥ |
yasmai̍ | tvam | va̱so̱ iti̍ | dā̱nāya̍ | maṁha̍se | saḥ | rā̱yaḥ | poṣa̍m | i̱nva̱ti̱ |
va̱su̱-yava̍ḥ | vasu̍-patim | śa̱ta-kra̍tum | stomai̍ḥ | indra̍m | ha̱vā̱ma̱he̱ |
ka̱dā | ca̱na | pra | yu̱ccha̱si̱ | u̱bhe iti̍ | ni | pā̱si̱ | janma̍nī̱ iti̍ |
turī̍ya | ā̱di̱tya̱ | hava̍nam | te̱ | i̱ndri̱yam | ā | ta̱sthau̱ | a̱mṛta̍m | di̱vi |
yasmai̍ | tvam | ma̱gha̱-va̱n | i̱ndra̱ | gi̱rva̱ṇa̱ḥ | śikṣo̱ iti̍ | śikṣa̍si | dā̱śuṣe̍ |
a̱smāka̍m | gira̍ḥ | u̱ta | su̱stu̱tim | va̱so̱ iti̍ | ka̱ṇva̱-vat | śṛ̱ṇu̱dhi̱ | hava̍m |
astā̍vi | manma̍ | pū̱rvyam | brahma̍ | indrā̍ya | vo̱ca̱ta̱ |
pū̱rvīḥ | ṛ̱tasya̍ | bṛ̱ha̱tīḥ | a̱nū̱ṣa̱ta̱ | sto̱tuḥ | me̱dhāḥ | a̱sṛ̱kṣa̱ta̱ |
sam | indra̍ḥ | rāya̍ḥ | bṛ̱ha̱tīḥ | a̱dhū̱nu̱ta̱ | sam | kṣo̱ṇī iti̍ | sam | ū̱m̐ iti̍ | sūrya̍m |
sam | śu̱krāsa̍ḥ | śuca̍yaḥ | sam | go-ā̍śiraḥ | somā̍ḥ | indra̍m | a̱ma̱ndi̱ṣu̱ḥ |
u̱pa̱-mam | tvā̱ | ma̱ghonā̍m | jyeṣṭha̍m | ca̱ | vṛ̱ṣa̱bhāṇā̍m |
pu̱rbhit-ta̍mam | ma̱gha̱-va̱n | i̱ndra̱ | go̱-vida̍m | īśā̍nam | rā̱yaḥ | ī̱ma̱he̱ |
yaḥ | ā̱yum | kutsa̍m | a̱ti̱thi̱-gvam | arda̍yaḥ | va̱vṛ̱dhā̱naḥ | di̱ve-di̍ve |
tam | tvā̱ | va̱yam | hari̍-aśvam | śa̱ta-kra̍tum | vā̱ja̱-yanta̍ḥ | ha̱vā̱ma̱he̱ |
ā | na̱ḥ | viśve̍ṣām | rasa̍m | madhva̍ḥ | si̱ñca̱ntu̱ | adra̍yaḥ |
ye | pa̱rā̱-vati̍ | su̱nvi̱re | jane̍ṣu | ā | ye | a̱rvā̱-vati̍ | inda̍vaḥ |
viśvā̍ | dveṣā̍ṁsi | ja̱hi | ca̱ | ava̍ | ca̱ | ā | kṛ̱dhi̱ | viśve̍ | sa̱nva̱ntu̱ | ā | vasu̍ |
śīṣṭe̍ṣu | ci̱t | te̱ | ma̱di̱rāsa̍ḥ | a̱ṁśava̍ḥ | yatra̍ | soma̍sya | tṛ̱mpasi̍ |
indra̍ | nedī̍yaḥ | ā | it | i̱hi̱ | mi̱ta-me̍dhābhiḥ | ū̱ti-bhi̍ḥ |
ā | śa̱m-ta̱ma̱ | śam-ta̍mābhiḥ | a̱bhiṣṭi̍-bhiḥ | ā | su̱-ā̱pe̱ | svā̱pi-bhi̍ḥ |
ā̱ji̱-tura̍m | sat-pa̍tim | vi̱śva-ca̍rṣaṇim | kṛ̱dhi | pra̱-jāsu̍ | ā-bha̍gam |
pra | su | ti̱ra̱ | śacī̍bhiḥ | ye | te̱ | u̱kthina̍ḥ | kratu̍m | pu̱na̱te | ā̱nu̱ṣak |
yaḥ | te̱ | sādhi̍ṣṭhaḥ | ava̍se | te | syā̱ma̱ | bhare̍ṣu | te̱ |
va̱yam | hotrā̍bhiḥ | u̱ta | de̱vahū̍ti-bhiḥ | sa̱sa̱-vāṁsa̍ḥ | ma̱nā̱ma̱he̱ |
a̱ham | hi | te̱ | ha̱ri̱-va̱ḥ | brahma̍ | vā̱ja̱-yuḥ | ā̱jim | yāmi̍ | sadā̍ | ū̱ti-bhi̍ḥ |
tvām | it | e̱va | tam | ame̍ | sam | a̱śva̱-yuḥ | ga̱vyuḥ | agre̍ | ma̱thī̱nām |
e̱tat | te̱ | i̱ndra̱ | vī̱rya̍m | gī̱ḥ-bhiḥ | gṛ̱ṇanti̍ | kā̱rava̍ḥ |
te | stobha̍ntaḥ | ūrja̍m | ā̱va̱n | ghṛ̱ta̱-ścuta̍m | pau̱rāsa̍ḥ | na̱kṣa̱n | dhī̱ti-bhi̍ḥ |
nakṣa̍nte | indra̍m | ava̍se | su̱-kṛ̱tyayā̍ | yeṣā̍m | su̱teṣu̍ | manda̍se |
yathā̍ | sa̱m-va̱rte | ama̍daḥ | yathā̍ | kṛ̱śe | e̱va | a̱sme iti̍ | i̱ndra̱ | ma̱tsva̱ |
ā | na̱ḥ | viśve̍ | sa̱-joṣa̍saḥ | devā̍saḥ | ganta̍na | upa̍ | na̱ḥ |
vasa̍vaḥ | ru̱drāḥ | ava̍se | na̱ḥ | ā | ga̱ma̱n | śṛ̱ṇvantu̍ | ma̱ruta̍ḥ | hava̍m |
pū̱ṣā | viṣṇu̍ḥ | hava̍nam | me̱ | sara̍svatī | ava̍ntu | sa̱pta | sindha̍vaḥ |
āpa̍ḥ | vāta̍ḥ | parva̍tāsaḥ | vana̱spati̍ḥ | śṛ̱ṇotu̍ | pṛ̱thi̱vī | hava̍m |
yat | i̱ndra̱ | rādha̍ḥ | asti̍ | te̱ | māgho̍nam | ma̱gha̱va̱t-ta̱ma̱ |
tena̍ | na̱ḥ | bo̱dhi̱ | sa̱dha̱-mādya̍ḥ | vṛ̱dhe | bhaga̍ḥ | dā̱nāya̍ | vṛ̱tra̱-ha̱n |
āji̍-pate | nṛ̱-pa̱te̱ | tvam | it | hi | na̱ḥ | vāje̍ | ā | va̱kṣi̱ | su̱kra̱to̱ iti̍ su-krato |
vī̱tī | hotrā̍bhiḥ | u̱ta | de̱vavī̍ti-bhiḥ | sa̱sa̱-vāṁsa̍ḥ | vi | śṛ̱ṇvi̱re̱ |
santi̍ | hi | a̱rye | ā̱-śiṣa̍ḥ | indre̍ | āyu̍ḥ | janā̍nām |
a̱smān | na̱kṣa̱sva̱ | ma̱gha̱-va̱n | upa̍ | ava̍se | dhu̱kṣasva̍ | pi̱pyuṣī̍m | iṣa̍m |
va̱yam | te̱ | i̱ndra̱ | stome̍bhiḥ | vi̱dhe̱ma̱ | tvam | a̱smāka̍m | śa̱ta̱kra̱to̱ iti̍ śata-krato |
mahi̍ | sthū̱ram | śa̱śa̱yam | rādha̍ḥ | ahra̍yam | praska̍ṇvāya | ni | to̱śa̱ya̱ |
bhūri̍ | it | indra̍sya | vī̱rya̍m | vi | akhya̍m | a̱bhi | ā | a̱ya̱ti̱ |
rādha̍ḥ | te̱ | da̱sya̱ve̱ | vṛ̱ka̱ |
śa̱tam | śve̱tāsa̍ḥ | u̱kṣaṇa̍ḥ | di̱vi | tāra̍ḥ | na | ro̱ca̱nte̱ |
ma̱hnā | diva̍m | na | ta̱sta̱bhu̱ḥ |
śa̱tam | ve̱ṇūn | śa̱tam | śuna̍ḥ | śa̱tam | carmā̍ṇi | mlā̱tāni̍ |
śa̱tam | me̱ | ba̱lba̱ja̱-stu̱kāḥ | aru̍ṣīṇām | catu̍ḥ-śatam |
su̱-de̱vāḥ | stha̱ | kā̱ṇvā̱ya̱nā̱ḥ | vaya̍ḥ-vayaḥ | vi̱-ca̱ranta̍ḥ |
aśvā̍saḥ | na | ca̱ṅkra̱ma̱ta̱ |
āt | it | sā̱ptasya̍ | ca̱rki̱ra̱n | na | anū̍nasya | mahi̍ | śrava̍ḥ |
śyāvī̍ḥ | a̱ti̱-dhva̱san | pa̱thaḥ | cakṣu̍ṣā | ca̱na | sa̱m-naśe̍ |
prati̍ | te̱ | da̱sya̱ve̱ | vṛ̱ka̱ | rādha̍ḥ | a̱da̱rśi̱ | ahra̍yam |
dyauḥ | na | pra̱thi̱nā | śava̍ḥ |
daśa̍ | mahya̍m | pau̱ta̱-kra̱taḥ | sa̱hasrā̍ | dasya̍ve | vṛka̍ḥ |
nityā̍t | rā̱yaḥ | a̱ma̱ṁha̱ta̱ |
śa̱tam | me̱ | ga̱rda̱bhānā̍m | śa̱tam | ūrṇā̍-vatīnām |
śa̱tam | dā̱sān | ati̍ | sraja̍ḥ |
tatro̱ iti̍ | api̍ | pra | a̱nī̱ya̱ta̱ | pū̱ta-kra̍tāyai | vi-a̍ktā |
aśvā̍nām | it | na | yū̱thyā̍m |
ace̍ti | a̱gniḥ | ci̱ki̱tuḥ | ha̱vya̱-vāṭ | saḥ | su̱mat-ra̍thaḥ |
a̱gniḥ | śu̱kreṇa̍ | śo̱ciṣā̍ | bṛ̱hat | sūra̍ḥ | a̱ro̱ca̱ta̱ | di̱vi | sūrya̍ḥ | a̱ro̱ca̱ta̱ |
yu̱vam | de̱vā̱ | kratu̍nā | pū̱rvyeṇa̍ | yu̱ktā | rathe̍na | ta̱vi̱ṣam | ya̱ja̱trā̱ |
ā | a̱ga̱ccha̱ta̱m | nā̱sa̱tyā̱ | śacī̍bhiḥ | i̱dam | tṛ̱tīya̍m | sava̍nam | pi̱bā̱tha̱ḥ |
yu̱vām | de̱vāḥ | traya̍ḥ | e̱kā̱da̱śāsa̍ḥ | sa̱tyāḥ | sa̱tyasya̍ | da̱dṛ̱śe̱ | pu̱rastā̍t |
a̱smāka̍m | ya̱jñam | sava̍nam | ju̱ṣā̱ṇā | pā̱tam | soma̍m | a̱śvi̱nā̱ | dīdya̍gnī̱ iti̱ dīdi̍-agnī |
pa̱nāyya̍m | tat | a̱śvi̱nā̱ | kṛ̱tam | vā̱m | vṛ̱ṣa̱bhaḥ | di̱vaḥ | raja̍saḥ | pṛ̱thi̱vyāḥ |
sa̱hasra̍m | śaṁsā̍ḥ | u̱ta | ye | go-i̍ṣṭau | sarvā̍n | it | tān | upa̍ | yā̱ta̱ | piba̍dhyai |
a̱yam | vā̱m | bhā̱gaḥ | ni-hi̍taḥ | ya̱ja̱trā̱ | i̱māḥ | gira̍ḥ | nā̱sa̱tyā̱ | upa̍ | yā̱ta̱m |
piba̍tam | soma̍m | madhu̍-mantam | a̱sme iti̍ | pra | dā̱śvāṁsa̍m | a̱va̱ta̱m | śacī̍bhiḥ |
yam | ṛ̱tvija̍ḥ | ba̱hu̱dhā | ka̱lpaya̍ntaḥ | sa-ce̍tasaḥ | ya̱jñam | i̱mam | vaha̍nti |
yaḥ | a̱nū̱cā̱naḥ | brā̱hma̱ṇaḥ | yu̱ktaḥ | ā̱sī̱t | kā | svi̱t | tatra̍ | yaja̍mānasya | sa̱m-vit |
eka̍ḥ | e̱va | a̱gniḥ | ba̱hu̱dhā | sam-i̍ddhaḥ | eka̍ḥ | sūrya̍ḥ | viśva̍m | anu̍ | pra-bhū̍taḥ |
ekā̍ | e̱va | u̱ṣāḥ | sarva̍m | i̱dam | vi | bhā̱ti̱ | eka̍m | vai̱ | i̱dam | vi | ba̱bhū̱va̱ | sarva̍m |
jyoti̍ṣmantam | ke̱tu̱-manta̍m | tri̱-ca̱kram | su̱-kham | ratha̍m | su̱-sada̍m | bhūri̍-vāram |
ci̱tra-ma̍ghā | yasya̍ | yoge̍ | a̱dhi̱-ja̱jñe̱ | tam | vā̱m | hu̱ve | ati̍ | rikta̍m | piba̍dhyai |
i̱māni̍ | vā̱m | bhā̱ga̱-dheyā̍ni | si̱sra̱te̱ | indrā̍varuṇā | pra | ma̱he | su̱teṣu̍ | vā̱m |
ya̱jñe-ya̍jñe | ha̱ | sava̍nā | bhu̱ra̱ṇyatha̍ḥ | yat | su̱nva̱te | yaja̍mānāya | śikṣa̍thaḥ |
ni̱ḥ-sidhva̍rīḥ | oṣa̍dhīḥ | āpa̍ḥ | ā̱stā̱m | indrā̍varuṇā | ma̱hi̱māna̍m | ā̱śa̱ta̱ |
yā | sisra̍tuḥ | raja̍saḥ | pā̱re | adhva̍naḥ | yayo̍ḥ | śatru̍ḥ | naki̍ḥ | ade̍vaḥ | oha̍te |
sa̱tyam | tat | i̱ndrā̱va̱ru̱ṇā̱ | kṛ̱śasya̍ | vā̱m | madhva̍ḥ | ū̱rmim | du̱ha̱te̱ | sa̱pta | vāṇī̍ḥ |
tābhi̍ḥ | dā̱śvāṁsa̍m | a̱va̱ta̱m | śu̱bha̱ḥ | pa̱tī̱ iti̍ | yaḥ | vā̱m | ada̍bdhaḥ | a̱bhi | pāti̍ | citti̍-bhiḥ |
ghṛ̱ta̱-pruṣa̍ḥ | saumyā̍ḥ | jī̱ra-dā̍navaḥ | sa̱pta | svasā̍raḥ | sada̍ne | ṛ̱tasya̍ |
yāḥ | ha̱ | vā̱m | i̱ndrā̱va̱ru̱ṇā̱ | ghṛ̱ta̱-ścuta̍ḥ | tābhi̍ḥ | dha̱tta̱m | yaja̍mānāya | śi̱kṣa̱ta̱m |
avo̍cāma | ma̱ha̱te | saubha̍gāya | sa̱tyam | tve̱ṣābhyā̍m | ma̱hi̱māna̍m | i̱ndri̱yam |
a̱smān | su | i̱ndrā̱va̱ru̱ṇā̱ | ghṛ̱ta̱-ścuta̍ḥ | tri-bhi̍ḥ | sā̱ptebhi̍ḥ | a̱va̱ta̱m | śu̱bha̱ḥ | pa̱tī̱ iti̍ |
indrā̍varuṇā | yat | ṛ̱ṣi-bhya̍ḥ | ma̱nī̱ṣām | vā̱caḥ | ma̱tim | śru̱tam | a̱da̱tta̱m | agre̍ |
yāni̍ | sthānā̍ni | a̱sṛ̱ja̱nta̱ | dhīrā̍ḥ | ya̱jñam | ta̱nvā̱nāḥ | tapa̍sā | a̱bhi | a̱pa̱śya̱m |
indrā̍varuṇā | sau̱ma̱na̱sam | adṛ̍ptam | rā̱yaḥ | poṣa̍m | yaja̍māneṣu | dha̱tta̱m |
pra̱-jām | pu̱ṣṭim | bhū̱ti̱m | a̱smāsu̍ | dha̱tta̱m | dī̱rghā̱yu̱-tvāya̍ | pra | ti̱ra̱ta̱m | na̱ḥ | āyu̍ḥ |
agne̍ | ā | yā̱hi̱ | a̱gni-bhi̍ḥ | hotā̍ram | tvā̱ | vṛ̱ṇī̱ma̱he̱ |
ā | tvām | a̱na̱ktu̱ | pra-ya̍tā | ha̱viṣma̍tī | yaji̍ṣṭham | ba̱rhiḥ | ā̱-sade̍ |
accha̍ | hi | tvā̱ | sa̱ha̱sa̱ḥ | sū̱no̱ iti̍ | a̱ṅgi̱ra̱ḥ | sruca̍ḥ | cara̍nti | a̱dhva̱re |
ū̱rjaḥ | napā̍tam | ghṛ̱ta-ke̍śam | ī̱ma̱he̱ | a̱gnim | ya̱jñeṣu̍ | pū̱rvyam |
agne̍ | ka̱viḥ | ve̱dhāḥ | a̱si̱ | hotā̍ | pā̱va̱ka̱ | yakṣya̍ḥ |
ma̱ndraḥ | yaji̍ṣṭhaḥ | a̱dhva̱reṣu̍ | īḍya̍ḥ | vipre̍bhiḥ | śu̱kra̱ | manma̍-bhiḥ |
adro̍gham | ā | va̱ha̱ | u̱śa̱taḥ | ya̱vi̱ṣṭhya̱ | de̱vān | a̱ja̱sra̱ | vī̱taye̍ |
a̱bhi | prayā̍ṁsi | su-dhi̍tā | ā | va̱so̱ iti̍ | ga̱hi̱ | manda̍sva | dhī̱ti-bhi̍ḥ | hi̱taḥ |
tvam | it | sa̱-prathā̍ḥ | a̱si̱ | agne̍ | trā̱ta̱ḥ | ṛ̱taḥ | ka̱viḥ |
tvām | viprā̍saḥ | sa̱m-i̱dhā̱na̱ | dī̱di̱-va̱ḥ | ā | vi̱vā̱sa̱nti̱ | ve̱dhasa̍ḥ |
śoca̍ | śo̱ci̱ṣṭha̱ | dī̱di̱hi | vi̱śe | maya̍ḥ | rāsva̍ | sto̱tre | ma̱hān | a̱si̱ |
de̱vānā̍m | śarma̍n | mama̍ | sa̱ntu̱ | sū̱raya̍ḥ | śa̱tru̱-saha̍ḥ | su̱-a̱gnaya̍ḥ |
yathā̍ | ci̱t | vṛ̱ddham | a̱ta̱sam | agne̍ | sa̱m-jūrva̍si | kṣami̍ |
e̱va | da̱ha̱ | mi̱tra̱-ma̱ha̱ḥ | yaḥ | a̱sma̱-dhruk | du̱ḥ-manmā̍ | kaḥ | ca̱ | vena̍ti |
mā | na̱ḥ | martā̍ya | ri̱pave̍ | ra̱kṣa̱svine̍ | mā | a̱gha-śa̍ṁsāya | rī̱ra̱dha̱ḥ |
asre̍dhat-bhiḥ | ta̱raṇi̍-bhiḥ | ya̱vi̱ṣṭhya̱ | śi̱vebhi̍ḥ | pā̱hi̱ | pā̱yu-bhi̍ḥ |
pā̱hi | na̱ḥ | a̱gne̱ | eka̍yā | pā̱hi | u̱ta | dvi̱tīya̍yā |
pā̱hi | gī̱ḥ-bhiḥ | ti̱sṛ-bhi̍ḥ | ū̱rjā̱m | pa̱te̱ | pā̱hi | ca̱ta̱sṛ-bhi̍ḥ | va̱so̱ iti̍ |
pā̱hi | viśva̍smāt | ra̱kṣasa̍ḥ | arā̍vṇaḥ | pra | sma̱ | vāje̍ṣu | na̱ḥ | a̱va̱ |
tvām | it | hi | nedi̍ṣṭham | de̱va-tā̍taye | ā̱pim | nakṣā̍mahe | vṛ̱dhe |
ā | na̱ḥ | a̱gne̱ | va̱ya̱ḥ-vṛdha̍m | ra̱yim | pā̱va̱ka̱ | śaṁsya̍m |
rāsva̍ | ca̱ | na̱ḥ | u̱pa̱-mā̱te̱ | pu̱ru̱-spṛha̍m | su-nī̍tī | svaya̍śaḥ-taram |
yena̍ | vaṁsā̍ma | pṛta̍nāsu | śardha̍taḥ | tara̍ntaḥ | a̱ryaḥ | ā̱-diśa̍ḥ |
saḥ | tvam | na̱ḥ | va̱rdha̱ | praya̍sā | śa̱cī̱va̱so̱ iti̍ śacī-vaso | jinva̍ | dhiya̍ḥ | va̱su̱-vida̍ḥ |
śiśā̍naḥ | vṛ̱ṣa̱bhaḥ | ya̱thā̱ | a̱gniḥ | śṛṅge̱ iti̍ | davi̍dhvat |
ti̱gmāḥ | a̱sya̱ | hana̍vaḥ | na | pra̱ti̱-dhṛṣe̍ | su̱-jambha̍ḥ | saha̍saḥ | ya̱huḥ |
na̱hi | te̱ | a̱gne̱ | vṛ̱ṣa̱bha̱ | pra̱ti̱-dhṛṣe̍ | jambhā̍saḥ | yat | vi̱-tiṣṭha̍se |
saḥ | tvam | na̱ḥ | ho̱ta̱riti̍ | su-hu̍tam | ha̱viḥ | kṛ̱dhi̱ | vaṁsva̍ | na̱ḥ | vāryā̍ | pu̱ru |
śeṣe̍ | vane̍ṣu | mā̱troḥ | sam | tvā̱ | martā̍saḥ | i̱ndha̱te̱ |
ata̍ndraḥ | ha̱vyā | va̱ha̱si̱ | ha̱vi̱ḥ-kṛta̍ḥ | āt | it | de̱veṣu̍ | rā̱ja̱si̱ |
sa̱pta | hotā̍raḥ | tam | it | ī̱ḻa̱te̱ | tvā̱ | agne̍ | su̱-tyaja̍m | ahra̍yam |
bhi̱natsi̍ | adri̍m | tapa̍sā | vi | śo̱ciṣā̍ | pra | a̱gne̱ | ti̱ṣṭha̱ | janā̍n | ati̍ |
a̱gnim-a̍gnim | va̱ḥ | adhri̍-gum | hu̱vema̍ | vṛ̱kta-ba̍rhiṣaḥ |
a̱gnim | hi̱ta-pra̍yasaḥ | śa̱śva̱tīṣu̍ | ā | hotā̍ram | ca̱rṣa̱ṇī̱nām |
kete̍na | śarma̍n | sa̱ca̱te̱ | su̱-sā̱mani̍ | agne̍ | tubhya̍m | ci̱ki̱tvanā̍ |
i̱ṣa̱ṇyayā̍ | na̱ḥ | pu̱ru̱-rūpa̍m | ā | bha̱ra̱ | vāja̍n | nedi̍ṣṭham | ū̱taye̍ |
agne̍ | jari̍taḥ | vi̱śpati̍ḥ | te̱pā̱naḥ | de̱va̱ | ra̱kṣasa̍ḥ |
apro̍ṣi-vān | gṛ̱ha-pa̍tiḥ | ma̱hān | a̱si̱ | di̱vaḥ | pā̱yuḥ | du̱ro̱ṇa̱-yuḥ |
mā | na̱ḥ | rakṣa̍ḥ | ā | ve̱śī̱t | ā̱ghṛ̱ṇi̱va̱so̱ ityā̍ghṛṇi-vaso | mā | yā̱tuḥ | yā̱tu̱-māva̍tām |
pa̱ra̱ḥ-ga̱vyū̱ti | ani̍rām | apa̍ | kṣudha̍m | agne̍ | sedha̍ | ra̱kṣa̱svina̍ḥ |
u̱bhaya̍m | śṛ̱ṇava̍t | ca̱ | na̱ḥ | indra̍ḥ | a̱rvāk | i̱dam | vaca̍ḥ |
sa̱trācyā̍ | ma̱gha-vā̍ | soma̍-pītaye | dhi̱yā | śavi̍ṣṭhaḥ | ā | ga̱ma̱t |
tam | hi | sva̱-rāja̍m | vṛ̱ṣa̱bham | tam | oja̍se | dhi̱ṣaṇe̱ iti̍ | ni̱ḥ-ta̱ta̱kṣatu̍ḥ |
u̱ta | u̱pa̱-mānā̍m | pra̱tha̱maḥ | ni | sī̱da̱si̱ | soma̍-kāmam | hi | te̱ | mana̍ḥ |
ā | vṛ̱ṣa̱sva̱ | pu̱ru̱va̱so̱ iti̍ puru-vaso | su̱tasya̍ | i̱ndra̱ | andha̍saḥ |
vi̱dma | hi | tvā̱ | ha̱ri̱-va̱ḥ | pṛ̱t-su | sa̱sa̱him | adhṛ̍ṣṭam | ci̱t | da̱dhṛ̱ṣvaṇi̍m |
aprā̍mi-satya | ma̱gha̱-va̱n | tathā̍ | it | a̱sa̱t | indra̍ | kratvā̍ | yathā̍ | vaśa̍ḥ |
sa̱nema̍ | vāja̍m | tava̍ | śi̱pri̱n | ava̍sā | ma̱kṣu | ci̱t | yanta̍ḥ | a̱dri̱-va̱ḥ |
śa̱gdhi | ū̱m̐ iti̍ | su | śa̱cī̱-pa̱te̱ | indra̍ | viśvā̍bhiḥ | ū̱ti-bhi̍ḥ |
bhaga̍m | na | hi | tvā̱ | ya̱śasa̍m | va̱su̱-vida̍m | anu̍ | śū̱ra̱ | carā̍masi |
pau̱raḥ | aśva̍sya | pu̱ru̱-kṛt | gavā̍m | a̱si̱ | utsa̍ḥ | de̱va̱ | hi̱ra̱ṇyaya̍ḥ |
naki̍ḥ | hi | dāna̍m | pa̱ri̱-mardhi̍ṣat | tve iti̍ | yat-ya̍t | yāmi̍ | tat | ā | bha̱ra̱ |
tvam | hi | ā | i̱hi̱ | cera̍ve | vi̱dāḥ | bhaga̍m | vasu̍ttaye |
ut | va̱vṛ̱ṣa̱sva̱ | ma̱gha̱-va̱n | go-i̍ṣṭaye | ut | i̱ndra̱ | aśva̍m-iṣṭaye |
tvam | pu̱ru | sa̱hasrā̍ṇi | śa̱tāni̍ | ca̱ | yū̱thā | dā̱nāya̍ | ma̱ṁha̱se̱ |
ā | pu̱ra̱m-da̱ram | ca̱kṛ̱ma̱ | vipra̍-vacasaḥ | indra̍m | gāya̍ntaḥ | ava̍se |
a̱vi̱praḥ | vā̱ | yat | avi̍dhat | vipra̍ḥ | vā̱ | i̱ndra̱ | te̱ | vaca̍ḥ |
saḥ | pra | ma̱ma̱nda̱t | tvā̱-yā | śa̱ta̱kra̱to̱ iti̍ śāta-krato | prācā̍manyo̱ iti̱ prācā̍-manyo | aha̍m-sana |
u̱gra-bā̍huḥ | mra̱kṣa̱-kṛtvā̍ | pu̱ra̱m-da̱raḥ | yadi̍ | me̱ | śṛ̱ṇava̍t | hava̍m |
va̱su̱-yava̍ḥ | vasu̍-patim | śa̱ta-kra̍tum | stomai̍ḥ | indra̍m | ha̱vā̱ma̱he̱ |
na | pā̱pāsa̍ḥ | ma̱nā̱ma̱he̱ | na | arā̍yāsaḥ | na | jaḻha̍vaḥ |
yat | it | nu | indra̍m | vṛṣa̍ṇam | sacā̍ | su̱te | sakhā̍yam | kṛ̱ṇavā̍mahai |
u̱gram | yu̱yu̱jma̱ | pṛta̍nāsu | sa̱sa̱him | ṛ̱ṇa-kā̍tim | adā̍bhyam |
veda̍ | bhṛ̱mam | ci̱t | sani̍tā | ra̱thi-ta̍maḥ | vā̱jina̍m | yam | it | ū̱m̐ iti̍ | naśa̍t |
yata̍ḥ | i̱ndra̱ | bhayā̍mahe | tata̍ḥ | na̱ḥ | abha̍yam | kṛ̱dhi̱ |
magha̍-van | śa̱gdhi | tava̍ | tat | na̱ḥ | ū̱ti-bhi̍ḥ | vi | dviṣa̍ḥ | vi | mṛdha̍ḥ | ja̱hi̱ |
tvam | hi | rā̱dha̱ḥ-pa̱te̱ | rādha̍saḥ | ma̱haḥ | kṣaya̍sya | asi̍ | vi̱dha̱taḥ |
tam | tvā̱ | va̱yam | ma̱gha̱-va̱n | i̱ndra̱ | gi̱rva̱ṇa̱ḥ | su̱ta-va̍ntaḥ | ha̱vā̱ma̱he̱ |
indra̍ḥ | spaṭ | u̱ta | vṛ̱tra̱-hā | pa̱ra̱ḥ-pāḥ | na̱ḥ | vare̍ṇyaḥ |
saḥ | na̱ḥ | ra̱kṣi̱ṣa̱t | ca̱ra̱mam | saḥ | ma̱dhya̱mam | saḥ | pa̱ścāt | pā̱tu̱ | na̱ḥ | pu̱raḥ |
tvam | na̱ḥ | pa̱ścāt | a̱dha̱rāt | u̱tta̱rāt | pu̱raḥ | indra̍ | ni | pā̱hi̱ | vi̱śvata̍ḥ |
ā̱re | a̱smat | kṛ̱ṇu̱hi̱ | daivya̍m | bha̱yam | ā̱re | he̱tīḥ | ade̍vīḥ |
a̱dya-a̍dya | śvaḥ-śva̍ḥ | indra̍ | trāsva̍ | pa̱re | ca̱ | na̱ḥ |
viśvā̍ | ca̱ | na̱ḥ | ja̱ri̱tṝn | sa̱t-pa̱te̱ | ahā̍ | divā̍ | nakta̍m | ca̱ | ra̱kṣi̱ṣa̱ḥ |
pra̱-bha̱ṅgī | śūra̍ḥ | ma̱gha-vā̍ | tu̱vi-ma̍ghaḥ | sam-mi̍ślaḥ | vī̱ryā̍ya | kam |
u̱bhā | te̱ | bā̱hū iti̍ | vṛṣa̍ṇā | śa̱ta̱kra̱to̱ iti̍ śata-krato | ni | yā | vajra̍m | mi̱mi̱kṣatu̍ḥ |
pro iti̍ | a̱smai̱ | upa̍-stutim | bhara̍ta | yat | jujo̍ṣati |
u̱kthaiḥ | indra̍sya | māhi̍nam | vaya̍ḥ | va̱rdha̱nti̱ | so̱mina̍ḥ | bha̱drāḥ | indra̍sya | rā̱taya̍ḥ |
a̱yu̱jaḥ | asa̍maḥ | nṛ-bhi̍ḥ | eka̍ḥ | kṛ̱ṣṭīḥ | a̱yāsya̍ḥ |
pū̱rvīḥ | ati̍ | pra | va̱vṛ̱dhe̱ | viśvā̍ | jā̱tāni̍ | oja̍sā | bha̱drāḥ | indra̍sya | rā̱taya̍ḥ |
ahi̍tena | ci̱t | arva̍tā | jī̱ra-dā̍nuḥ | si̱sā̱sa̱ti̱ |
pra̱-vācya̍m | i̱ndra̱ | tat | tava̍ | vī̱ryā̍ṇi | ka̱ri̱ṣya̱taḥ | bha̱drāḥ | indra̍sya | rā̱taya̍ḥ |
ā | yā̱hi̱ | kṛ̱ṇavā̍ma | te̱ | indra̍ | brahmā̍ṇi | vardha̍nā |
yebhi̍ḥ | śa̱vi̱ṣṭha̱ | cā̱kana̍ḥ | bha̱dram | i̱ha | śra̱va̱sya̱te | bha̱drāḥ | indra̍sya | rā̱taya̍ḥ |
dhṛ̱ṣa̱taḥ | ci̱t | dhṛ̱ṣat | mana̍ḥ | kṛ̱ṇoṣi̍ | i̱ndra̱ | yat | tvam |
tī̱vraiḥ | somai̍ḥ | sa̱pa̱rya̱taḥ | nama̍ḥ-bhiḥ | pra̱ti̱-bhūṣa̍taḥ | bha̱drāḥ | indra̍sya | rā̱taya̍ḥ |
ava̍ | ca̱ṣṭe̱ | ṛcī̍ṣamaḥ | a̱va̱tān-i̍va | mānu̍ṣaḥ |
ju̱ṣṭvī | dakṣa̍sya | so̱mina̍ḥ | sakhā̍yam | kṛ̱ṇu̱te̱ | yuja̍m | bha̱drāḥ | indra̍sya | rā̱taya̍ḥ |
viśve̍ | te̱ | i̱ndra̱ | vī̱rya̍m | de̱vāḥ | anu̍ | kratu̍m | da̱du̱ḥ |
bhuva̍ḥ | viśva̍sya | go-pa̍tiḥ | pu̱ru̱-stu̱ta̱ | bha̱drāḥ | indra̍sya | rā̱taya̍ḥ |
gṛ̱ṇe | tat | i̱ndra̱ | te̱ | śava̍ḥ | u̱pa̱-mam | de̱va-tā̍taye |
yat | haṁsi̍ | vṛ̱tram | oja̍sā | śa̱cī̱-pa̱te̱ | bha̱drāḥ | indra̍sya | rā̱taya̍ḥ |
sama̍nā-iva | va̱pu̱ṣya̱taḥ | kṛ̱ṇava̍t | mānu̍ṣā | yu̱gā |
vi̱de | tat | indra̍ḥ | ceta̍nam | adha̍ | śru̱taḥ | bha̱drāḥ | indra̍sya | rā̱taya̍ḥ |
ut | jā̱tam | i̱ndra̱ | te̱ | śava̍ḥ | ut | tvām | ut | tava̍ | kratu̍m |
bhūri̍go̱ iti̱ bhūri̍-go | bhūri̍ | va̱vṛ̱dhu̱ḥ | magha̍-van | tava̍ | śarma̍ṇi | bha̱drāḥ | indra̍sya | rā̱taya̍ḥ |
a̱ham | ca̱ | tvam | ca̱ | vṛ̱tra̱-ha̱n | sam | yu̱jyā̱va̱ | sa̱ni-bhya̍ḥ | ā |
a̱rā̱ti̱-vā | ci̱t | a̱dri̱-va̱ḥ | anu̍ | nau̱ | śū̱ra̱ | ma̱ṁsa̱te̱ | bha̱drāḥ | indra̍sya | rā̱taya̍ḥ |
sa̱tyam | it | vai | ū̱m̐ iti̍ | tam | va̱yam | indra̍m | sta̱vā̱ma̱ | na | anṛ̍tam |
ma̱hān | asu̍nvataḥ | va̱dhaḥ | bhūri̍ | jyotī̍ṁṣi | su̱nva̱taḥ | bha̱drāḥ | indra̍sya | rā̱taya̍ḥ |
saḥ | pū̱rvyaḥ | ma̱hānā̍m | ve̱naḥ | kratu̍-bhiḥ | ā̱na̱je̱ |
yasya̍ | dvārā̍ | manu̍ḥ | pi̱tā | de̱veṣu̍ | dhiya̍ḥ | ā̱na̱je |
di̱vaḥ | māna̍m | na | ut | sa̱da̱n | soma̍-pṛṣṭhāsaḥ | adra̍yaḥ |
u̱kthā | brahma̍ | ca̱ | śaṁsyā̍ |
saḥ | vi̱dvān | aṅgi̍raḥ-bhyaḥ | indra̍ḥ | gāḥ | a̱vṛ̱ṇo̱t | apa̍ |
stu̱ṣe | tat | a̱sya̱ | pauṁsya̍m |
saḥ | pra̱tna-thā̍ | ka̱vi̱-vṛ̱dhaḥ | indra̍ḥ | vā̱kasya̍ | va̱kṣaṇi̍ḥ |
śi̱vaḥ | a̱rkasya̍ | homa̍ni | a̱sma̱-trā | ga̱ntu̱ | ava̍se |
āt | ū̱m̐ iti̍ | nu | te̱ | anu̍ | kratu̍m | svāhā̍ | vara̍sya | yajya̍vaḥ |
śvā̱tram | a̱rkāḥ | a̱nū̱ṣa̱ta̱ | indra̍ | go̱trasya̍ | dā̱vane̍ |
indre̍ | viśvā̍ni | vī̱ryā̍ | kṛ̱tāni̍ | kartvā̍ni | ca̱ |
yam | a̱rkāḥ | a̱dhva̱ram | vi̱duḥ |
yat | pāñca̍-janyayā | vi̱śā | indre̍ | ghoṣā̍ḥ | asṛ̍kṣata |
astṛ̍ṇāt | ba̱rhaṇā̍ | vi̱paḥ | a̱ryaḥ | māna̍sya | saḥ | kṣaya̍ḥ |
i̱yam | ū̱m̐ iti̍ | te̱ | anu̍-stutiḥ | ca̱kṛ̱ṣe | tāni̍ | pauṁsyā̍ |
pra | ā̱va̱ḥ | ca̱krasya̍ | va̱rta̱nim |
a̱sya | vṛṣṇa̍ḥ | vi̱-oda̍ne | u̱ru | kra̱mi̱ṣṭa̱ | jī̱vase̍ |
yava̍m | na | pa̱śvaḥ | ā | da̱de̱ |
tat | dadhā̍nāḥ | a̱va̱syava̍ḥ | yu̱ṣmābhi̍ḥ | dakṣa̍-pitaraḥ |
syāma̍ | ma̱rutva̍taḥ | vṛ̱dhe |
baṭ | ṛ̱tviyā̍ya | dhāmne̍ | ṛkva̍-bhiḥ | śū̱ra̱ | no̱nu̱ma̱ḥ |
jeṣā̍ma | i̱ndra̱ | tvayā̍ | yu̱jā |
a̱sme iti̍ | ru̱drāḥ | me̱hanā̍ | parva̍tāsaḥ | vṛ̱tra̱-hatye̍ | bhara̍-hūtau | sa̱-joṣā̍ḥ |
yaḥ | śaṁsa̍te | stu̱va̱te | dhāyi̍ | pa̱jraḥ | indra̍-jyeṣṭhāḥ | a̱smān | a̱va̱ntu̱ | de̱vāḥ |
ut | tvā̱ | ma̱nda̱ntu̱ | stomā̍ḥ | kṛ̱ṇu̱ṣva | rādha̍ḥ | a̱dri̱-va̱ḥ |
ava̍ | bra̱hma̱-dviṣa̍ḥ | ja̱hi̱ |
pa̱dā | pa̱ṇīn | a̱rā̱dhasa̍ḥ | ni | bā̱dha̱sva̱ | ma̱hān | a̱si̱ |
na̱hi | tvā̱ | kaḥ | ca̱na | prati̍ |
tvam | ī̱śi̱ṣe̱ | su̱tānā̍m | i̱ndra̱ | tvam | asu̍tānām |
tvam | rājā̍ | janā̍nām |
ā | i̱hi̱ | pra | i̱hi̱ | kṣaya̍ḥ | di̱vi | ā̱-ghoṣa̍n | ca̱rṣa̱ṇī̱ṇām |
ā | u̱bhe iti̍ | pṛ̱ṇā̱si̱ | roda̍sī̱ iti̍ |
tyam | ci̱t | parva̍tam | gi̱rim | śa̱ta-va̍ntam | sa̱ha̱sriṇa̍m |
vi | sto̱tṛ-bhya̍ḥ | ru̱ro̱ji̱tha̱ |
va̱yam | ū̱m̐ iti̍ | tvā̱ | divā̍ | su̱te | va̱yam | nakta̍m | ha̱vā̱ma̱he̱ |
a̱smāka̍m | kāma̍m | ā | pṛ̱ṇa̱ |
kva̍ | syaḥ | vṛ̱ṣa̱bhaḥ | yuvā̍ | tu̱vi̱-grīva̍ḥ | anā̍nataḥ |
bra̱hmā | kaḥ | tam | sa̱pa̱rya̱ti̱ |
kasya̍ | svi̱t | sava̍nam | vṛṣā̍ | ju̱ju̱ṣvān | ava̍ | ga̱ccha̱ti̱ |
indra̍m | kaḥ | ū̱m̐ iti̍ | svi̱t | ā | ca̱ke̱ |
kam | te̱ | dā̱nāḥ | a̱sa̱kṣa̱ta̱ | vṛtra̍-han | kam | su̱-vīryā̍ |
u̱kthe | kaḥ | ū̱m̐ iti̍ | svi̱t | anta̍maḥ |
a̱yam | te̱ | mānu̍ṣe | jane̍ | soma̍ḥ | pū̱ruṣu̍ | sū̱ya̱te̱ |
tasya̍ | ā | i̱hi̱ | pra | dra̱va̱ | piba̍ |
a̱yam | te̱ | śa̱rya̱ṇā-va̍ti | su̱-somā̍yām | adhi̍ | pri̱yaḥ |
ā̱rjī̱kīye̍ | ma̱din-ta̍maḥ |
tam | a̱dya | rādha̍se | ma̱he | cāru̍m | madā̍ya | ghṛṣva̍ye |
ā | i̱hi̱ | ī̱m | i̱ndra̱ | drava̍ | piba̍ |
yat | i̱ndra̱ | prāk | apā̍k | uda̍k | nya̍k | vā̱ | hū̱yase̍ | nṛ-bhi̍ḥ |
ā | yā̱hi̱ | tūya̍m | ā̱śu-bhi̍ḥ |
yat | vā̱ | pra̱-srava̍ṇe | di̱vaḥ | mā̱dayā̍se | sva̍ḥ-nare |
yat | vā̱ | sa̱mu̱dre | andha̍saḥ |
ā | tvā̱ | gī̱ḥ-bhiḥ | ma̱hām | u̱rum | hu̱ve | gām-i̍va | bhoja̍se |
indra̍ | soma̍sya | pī̱taye̍ |
ā | te̱ | i̱ndra̱ | ma̱hi̱māna̍m | hara̍yaḥ | de̱va̱ | te̱ | maha̍ḥ |
rathe̍ | va̱ha̱ntu̱ | bibhra̍taḥ |
indra̍ | gṛ̱ṇī̱ṣe | ū̱m̐ iti̍ | stu̱ṣe | ma̱hān | u̱graḥ | ī̱śā̱na̱-kṛt |
ā | i̱hi̱ | na̱ḥ | su̱tam | piba̍ |
su̱ta-va̍ntaḥ | tvā̱ | va̱yam | praya̍svantaḥ | ha̱vā̱ma̱he̱ |
i̱dam | na̱ḥ | ba̱rhiḥ | ā̱-sade̍ |
yat | ci̱t | hi | śaśva̍tām | asi̍ | indra̍ | sādhā̍raṇaḥ | tvam |
tam | tvā̱ | va̱yam | ha̱vā̱ma̱he̱ |
i̱dam | te̱ | so̱myam | madhu̍ | adhu̍kṣan | adri̍-bhiḥ | nara̍ḥ |
ju̱ṣā̱ṇaḥ | i̱ndra̱ | tat | pi̱ba̱ |
viśvā̍n | a̱ryaḥ | vi̱pa̱ḥ-cita̍ḥ | ati̍ | khya̱ḥ | tūya̍m | ā | ga̱hi̱ |
a̱sme iti̍ | dhe̱hi̱ | śrava̍ḥ | bṛ̱hat |
dā̱tā | me̱ | pṛṣa̍tīnām | rājā̍ | hi̱ra̱ṇya̱-vīnā̍m |
mā | de̱vā̱ḥ | ma̱gha-vā̍ | ri̱ṣa̱t |
sa̱hasre̍ | pṛṣa̍tīnām | adhi̍ | ca̱ndram | bṛ̱hat | pṛ̱thu |
śu̱kram | hira̍ṇyam | ā | da̱de̱ |
napā̍taḥ | du̱ḥ-gaha̍sya | me̱ | sa̱hasre̍ṇa | su̱-rādha̍saḥ |
śrava̍ḥ | de̱veṣu̍ | a̱kra̱ta̱ |
tara̍ḥ-bhiḥ | va̱ḥ | vi̱dat-va̍sum | indra̍m | sa̱-bādha̍ḥ | ū̱taye̍ |
bṛ̱hat | gāya̍ntaḥ | su̱ta-so̍me | a̱dhva̱re | hu̱ve | bhara̍m | na | kā̱riṇa̍m |
na | yam | du̱dhrāḥ | vara̍nte | na | sthi̱rāḥ | mura̍ḥ | made̍ | su̱-śi̱pram | andha̍saḥ |
yaḥ | ā̱-dṛtya̍ | śa̱śa̱mā̱nāya̍ | su̱nva̱te | dātā̍ | ja̱ri̱tre | u̱kthya̍m |
yaḥ | śa̱kraḥ | mṛ̱kṣaḥ | aśvya̍ḥ | yaḥ | vā̱ | kīja̍ḥ | hi̱ra̱ṇyaya̍ḥ |
saḥ | ū̱rvasya̍ | re̱ja̱ya̱ti̱ | apa̍-vṛtim | indra̍ḥ | gavya̍sya | vṛ̱tra̱-hā |
ni-khā̍tam | ci̱t | yaḥ | pu̱ru̱-sa̱ṁbhṛ̱tam | vasu̍ | ut | it | vapa̍ti | dā̱śuṣe̍ |
va̱jrī | su̱-śi̱praḥ | hari̍-aśvaḥ | it | ka̱ra̱t | indra̍ḥ | kratvā̍ | yathā̍ | vaśa̍t |
yat | va̱vantha̍ | pu̱ru̱-stu̱ta̱ | pu̱rā | ci̱t | śū̱ra̱ | nṛ̱ṇām |
va̱yam | tat | te̱ | i̱ndra̱ | sam | bha̱rā̱ma̱si̱ | ya̱jñam | u̱ktham | tu̱ram | vaca̍ḥ |
sacā̍ | some̍ṣu | pu̱ru̱-hū̱ta̱ | va̱jri̱-va̱ḥ | madā̍ya | dyu̱kṣa̱ | so̱ma̱-pā̱ḥ |
tvam | it | hi | bra̱hma̱-kṛte̍ | kāmya̍m | vasu̍ | deṣṭha̍ḥ | su̱nva̱te | bhuva̍ḥ |
va̱yam | e̱na̱m | i̱dā | hyaḥ | apī̍pema | i̱ha | va̱jriṇa̍m |
tasmai̍ | ū̱m̐ iti̍ | a̱dya | sa̱ma̱nā | su̱tam | bha̱ra̱ | ā | nū̱nam | bhū̱ṣa̱ta̱ | śru̱te |
vṛka̍ḥ | ci̱t | a̱sya̱ | vā̱ra̱ṇaḥ | u̱rā̱-mathi̍ḥ | ā | va̱yune̍ṣu | bhū̱ṣa̱ti̱ |
saḥ | i̱mam | na̱ḥ | stoma̍m | ju̱ju̱ṣā̱ṇaḥ | ā | ga̱hi̱ | indra̍ | pra | ci̱trayā̍ | dhi̱yā |
kat | ū̱m̐ iti̍ | nu | a̱sya̱ | akṛ̍tam | indra̍sya | a̱sti̱ | pauṁsya̍m |
keno̱ iti̍ | nu | ka̱m | śroma̍tena | na | śu̱śru̱ve̱ | ja̱nuṣa̍ḥ | pari̍ | vṛ̱tra̱-hā |
kat | ū̱m̐ iti̍ | ma̱hīḥ | adhṛ̍ṣṭāḥ | a̱sya̱ | tavi̍ṣīḥ | kat | ū̱m̐ iti̍ | vṛ̱tra̱-ghnaḥ | astṛ̍tam |
indra̍ḥ | viśvā̍n | be̱ka̱-nāṭā̍n | a̱ha̱ḥ-dṛṣa̍ḥ | u̱ta | kratvā̍ | pa̱ṇīn | a̱bhi |
va̱yam | gha̱ | te̱ | apū̍rvyā | indra̍ | brahmā̍ṇi | vṛ̱tra̱-ha̱n |
pu̱ru̱-tamā̍saḥ | pu̱ru̱-hū̱ta̱ | va̱jri̱-va̱ḥ | bhṛ̱tim | na | pra | bha̱rā̱ma̱si̱ |
pū̱rvīḥ | ci̱t | hi | tve iti̍ | tu̱vi̱-kū̱rmi̱n | ā̱-śasa̍ḥ | hava̍nte | i̱ndra̱ | ū̱taya̍ḥ |
ti̱raḥ | ci̱t | a̱ryaḥ | sa̱va̱nā | ā | va̱so̱ iti̍ | ga̱hi̱ | śavi̍ṣṭha | śru̱dhi | me̱ | hava̍m |
va̱yam | gha̱ | te̱ | tve iti̍ | it | ū̱m̐ iti̍ | indra̍ | viprā̍ḥ | api̍ | sma̱si̱ |
na̱hi | tvat | a̱nyaḥ | pu̱ru̱-hū̱ta̱ | kaḥ | ca̱na | magha̍-van | asti̍ | ma̱rḍi̱tā |
tvam | na̱ḥ | a̱syāḥ | ama̍teḥ | u̱ta | kṣu̱dhaḥ | a̱bhi-śa̍steḥ | ava̍ | spṛ̱dhi̱ |
tvam | na̱ḥ | ū̱tī | tava̍ | ci̱trayā̍ | dhi̱yā | śikṣa̍ | śa̱ci̱ṣṭha̱ | gā̱tu̱-vit |
soma̍ḥ | it | va̱ḥ | su̱taḥ | a̱stu̱ | kala̍yaḥ | mā | bi̱bhī̱ta̱na̱ |
apa̍ | it | e̱ṣaḥ | dhva̱smā | a̱ya̱ti̱ | sva̱yam | gha̱ | e̱ṣaḥ | apa̍ | a̱ya̱ti̱ |
tyān | nu | kṣa̱triyā̍n | ava̍ḥ | ā̱di̱tyān | yā̱ci̱ṣā̱ma̱he̱ |
su̱-mṛ̱ḻī̱kān | a̱bhiṣṭa̍ye |
mi̱traḥ | na̱ḥ | ati̍ | a̱ṁha̱tim | varu̍ṇaḥ | pa̱rṣa̱t | a̱rya̱mā |
ā̱di̱tyāsa̍ḥ | yathā̍ | vi̱duḥ |
teṣā̍m | hi | ci̱tram | u̱kthya̍m | varū̍tham | asti̍ | dā̱śuṣe̍ |
ā̱di̱tyānā̍m | a̱ra̱m-kṛte̍ |
mahi̍ | va̱ḥ | ma̱ha̱tām | ava̍ḥ | varu̍ṇa | mitra̍ | arya̍man |
avā̍ṁsi | ā | vṛ̱ṇī̱ma̱he̱ |
jī̱vān | na̱ḥ | a̱bhi | dhe̱ta̱na̱ | ādi̍tyāsaḥ | pu̱rā | hathā̍t |
kat | ha̱ | stha̱ | ha̱va̱na̱-śru̱ta̱ḥ |
yat | va̱ḥ | śrā̱ntāya̍ | su̱nva̱te | varū̍tham | asti̍ | yat | cha̱rdiḥ |
tena̍ | na̱ḥ | adhi̍ | vo̱ca̱ta̱ |
asti̍ | de̱vā̱ḥ | a̱ṁhoḥ | u̱ru | asti̍ | ratna̍m | anā̍gasaḥ |
ādi̍tyāḥ | adbhu̍ta-enasaḥ |
mā | na̱ḥ | setu̍ḥ | si̱se̱t | a̱yam | ma̱he | vṛ̱ṇa̱ktu̱ | na̱ḥ | pari̍ |
indra̍ḥ | it | hi | śru̱taḥ | va̱śī |
mā | na̱ḥ | mṛ̱cā | ri̱pū̱ṇām | vṛ̱ji̱nānā̍m | a̱vi̱ṣya̱va̱ḥ |
devā̍ḥ | a̱bhi | pra | mṛ̱kṣa̱ta̱ |
u̱ta | tvām | a̱di̱te̱ | ma̱hi̱ | a̱ham | de̱vi̱ | upa̍ | bru̱ve̱ |
su̱-mṛ̱ḻī̱kām | a̱bhiṣṭa̍ye |
parṣi̍ | dī̱ne | ga̱bhī̱re | ā | ugra̍-putre | jighā̍ṁsataḥ |
māki̍ḥ | to̱kasya̍ | na̱ḥ | ri̱ṣa̱t |
a̱ne̱haḥ | na̱ḥ | u̱ru̱-vra̱je̱ | urū̍ci | vi | pra-sa̍rtave |
kṛ̱dhi | to̱kāya̍ | jī̱vase̍ |
ye | mū̱rdhāna̍ḥ | kṣi̱tī̱nām | ada̍bdhāsaḥ | sva-ya̍śasaḥ |
vra̱tā | rakṣa̍nte | a̱druha̍ḥ |
te | na̱ḥ | ā̱snaḥ | vṛkā̍ṇām | ādi̍tyāsaḥ | mu̱moca̍ta |
ste̱nam | ba̱ddham-i̍va | a̱di̱te̱ |
apo̱ iti̍ | su | na̱ḥ | i̱yam | śaru̍ḥ | ādi̍tyāḥ | apa̍ | du̱ḥ-ma̱tiḥ |
a̱smat | e̱tu̱ | aja̍ghnuṣī |
śaśva̍t | hi | va̱ḥ | su̱-dā̱na̱va̱ḥ | ādi̍tyāḥ | ū̱ti-bhi̍ḥ | va̱yam |
pu̱rā | nū̱nam | bu̱bhu̱jmahe̍ |
śaśva̍ntam | hi | pra̱-ce̱ta̱sa̱ḥ | pra̱ti̱-yanta̍m | ci̱t | ena̍saḥ |
devā̍ḥ | kṛ̱ṇu̱tha | jī̱vase̍ |
tat | su | na̱ḥ | navya̍m | sanya̍se | ādi̍tyāḥ | yat | mumo̍cati |
ba̱ndhāt | ba̱ddham-i̍va | a̱di̱te̱ |
na | a̱smāka̍m | a̱sti̱ | tat | tara̍ḥ | ādi̍tyāsaḥ | a̱ti̱-skade̍ |
yū̱yam | a̱smabhya̍m | mṛ̱ḻa̱ta̱ |
mā | na̱ḥ | he̱tiḥ | vi̱vasva̍taḥ | ādi̍tyāḥ | kṛ̱trimā̍ | śaru̍ḥ |
pu̱rā | nu | ja̱rasa̍ḥ | va̱dhī̱t |
vi | su | dveṣa̍ḥ | vi | a̱ṁha̱tim | ādi̍tyāsaḥ | vi | sam-hi̍tam |
viṣva̍k | vi | vṛ̱ha̱ta̱ | rapa̍ḥ |
ā | tvā̱ | ratha̍m | yathā̍ | ū̱taye̍ | su̱mnāya̍ | va̱rta̱yā̱ma̱si̱ |
tu̱vi̱-kū̱rmim | ṛ̱ti̱-saha̍m | indra̍ | śavi̍ṣṭha | sat-pa̍te |
tuvi̍-śuṣma | tuvi̍krato̱ iti̱ tuvi̍-krato | śacī̍-vaḥ | viśva̍yā | ma̱te̱ |
ā | pa̱prā̱tha̱ | ma̱hi̱-tva̱nā |
yasya̍ | te̱ | ma̱hi̱nā | ma̱haḥ | pari̍ | jmā̱yanta̍m | ī̱yatu̍ḥ |
hastā̍ | vajra̍m | hi̱ra̱ṇyaya̍m |
vi̱śvāna̍rasya | va̱ḥ | pati̍m | anā̍natasya | śava̍saḥ |
evai̍ḥ | ca̱ | ca̱rṣa̱ṇī̱nām | ū̱tī | hu̱ve̱ | rathā̍nām |
a̱bhiṣṭa̍ye | sa̱dā-vṛ̍dham | sva̍ḥ-mīḻheṣu | yam | nara̍ḥ |
nānā̍ | hava̍nte | ū̱taye̍ |
pa̱raḥ-mā̍tram | ṛcī̍ṣamam | indra̍m | u̱gram | su̱-rādha̍sam |
īśā̍nam | ci̱t | vasū̍nām |
tam-ta̍m | it | rādha̍se | ma̱he | indra̍m | co̱dā̱mi̱ | pī̱taye̍ |
yaḥ | pū̱rvyām | anu̍-stutim | īśe̍ | kṛ̱ṣṭī̱nām | nṛ̱tuḥ |
na | yasya̍ | te̱ | śa̱va̱sā̱na̱ | sa̱khyam | ā̱naṁśa̍ | martya̍ḥ |
naki̍ḥ | śavā̍ṁsi | te̱ | na̱śa̱t |
tvā-ū̍tāsaḥ | tvā | yu̱jā | a̱p-su | sūrye̍ | ma̱hat | dhana̍m |
jaye̍ma | pṛ̱t-su | va̱jri̱-va̱ḥ |
tam | tvā̱ | ya̱jñebhi̍ḥ | ī̱ma̱he̱ | tam | gī̱ḥ-bhiḥ | gi̱rva̱ṇa̱ḥ-ta̱ma̱ |
indra̍ | yathā̍ | ci̱t | āvi̍tha | vāje̍ṣu | pu̱ru̱-māyya̍m |
yasya̍ | te̱ | svā̱du | sa̱khyam | svā̱dvī | pra-nī̍tiḥ | a̱dri̱-va̱ḥ |
ya̱jñaḥ | vi̱ta̱nta̱sāyya̍ḥ |
u̱ru | na̱ḥ | ta̱nve̍ | tane̍ | u̱ru | kṣayā̍ya | na̱ḥ | kṛ̱dhi̱ |
u̱ru | na̱ḥ | ya̱ndhi̱ | jī̱vase̍ |
u̱rum | nṛ-bhya̍ḥ | u̱rum | gave̍ | u̱rum | rathā̍ya | panthā̍m |
de̱va-vī̍tim | ma̱nā̱ma̱he̱ |
upa̍ | mā̱ | ṣaṭ | dvā-dvā̍ | nara̍ḥ | soma̍sya | harṣyā̍ |
tiṣṭha̍nti | svā̱du̱-rā̱taya̍ḥ |
ṛ̱jrau | i̱ndro̱te | ā | da̱de̱ | harī̱ iti̍ | ṛkṣa̍sya | sū̱navi̍ |
ā̱śva̱-me̱dhasya̍ | rohi̍tā |
su̱-rathā̍n | ā̱ti̱thi̱-gve | su̱-a̱bhī̱śūn | ā̱rkṣe |
ā̱śva̱-me̱dhe | su̱-peśa̍saḥ |
ṣaṭ | aśvā̍n | ā̱ti̱thi̱-gve | i̱ndro̱te | va̱dhū-ma̍taḥ |
sacā̍ | pū̱ta-kra̍tau | sa̱na̱m |
ā | e̱ṣu̱ | ce̱ta̱t | vṛṣa̍ṇ-vatī | a̱ntaḥ | ṛ̱jreṣu̍ | aru̍ṣī |
su̱-a̱bhī̱śuḥ | kaśā̍-vatī |
na | yu̱ṣme iti̍ | vā̱ja̱-ba̱ndha̱va̱ḥ | ni̱ni̱tsuḥ | ca̱na | martya̍ḥ |
a̱va̱dyam | adhi̍ | dī̱dha̱ra̱t |
pra-pra̍ | va̱ḥ | tri̱-stubha̍m | iṣa̍m | ma̱ndat-vī̍rāya | inda̍ve |
dhi̱yā | va̱ḥ | me̱dha-sā̍taye | pu̱ra̱m-dhyā | ā | vi̱vā̱sa̱ti̱ |
na̱dam | va̱ḥ | oda̍tīnām | na̱dam | yoyu̍vatīnām |
pati̍m | va̱ḥ | aghnyā̍nām | dhe̱nū̱nām | i̱ṣu̱dhya̱si̱ |
tāḥ | a̱sya̱ | sūda̍-dohasaḥ | soma̍m | śrī̱ṇa̱nti̱ | pṛśna̍yaḥ |
janma̍n | de̱vānā̍m | viśa̍ḥ | tri̱ṣu | ā | ro̱ca̱ne | di̱vaḥ |
a̱bhi | pra | go-pa̍tim | gi̱rā | indra̍m | a̱rca̱ | yathā̍ | vi̱de |
sū̱num | sa̱tyasya̍ | sat-pa̍tim |
ā | hara̍yaḥ | sa̱sṛ̱jri̱re̱ | aru̍ṣīḥ | adhi̍ | ba̱rhiṣi̍ |
yatra̍ | a̱bhi | sa̱m-navā̍mahe |
indrā̍ya | gāva̍ḥ | ā̱-śira̍m | du̱du̱hre | va̱jriṇe̍ | madhu̍ |
yat | sī̱m | u̱pa̱-hva̱re | vi̱dat |
ut | yat | bra̱dhnasya̍ | vi̱ṣṭapa̍m | gṛ̱ham | indra̍ḥ | ca̱ | ganva̍hi |
madhva̍ḥ | pī̱tvā | sa̱ce̱va̱hi̱ | triḥ | sa̱pta | sakhyu̍ḥ | pa̱de |
arca̍ta | pra | a̱rca̱ta̱ | priya̍-medhāsaḥ | arca̍ta |
arca̍ntu | pu̱tra̱kāḥ | u̱ta | pura̍m | na | dhṛ̱ṣṇu | a̱rca̱ta̱ |
ava̍ | sva̱rā̱ti̱ | garga̍raḥ | go̱dhā | pari̍ | sa̱ni̱sva̱na̱t |
piṅgā̍ | pari̍ | ca̱ni̱ska̱da̱t | indrā̍ya | brahma̍ | ut-ya̍tam |
ā | yat | pata̍nti | e̱nya̍ḥ | su̱-dughā̍ḥ | ana̍pa-sphuraḥ |
a̱pa̱-sphura̍m | gṛ̱bhā̱ya̱ta̱ | soma̍m | indrā̍ya | pāta̍ve |
apā̍t | indra̍ḥ | apā̍t | a̱gniḥ | viśve̍ | de̱vāḥ | a̱ma̱tsa̱ta̱ |
varu̍ṇaḥ | it | i̱ha | kṣa̱ya̱t | tam | āpa̍ḥ | a̱bhi | a̱nū̱ṣa̱ta̱ | va̱tsam | sa̱ṁśiśva̍rīḥ-iva |
su̱-de̱vaḥ | a̱si̱ | va̱ru̱ṇa̱ | yasya̍ | te̱ | sa̱pta | sindha̍vaḥ |
a̱nu̱-kṣara̍nti | kā̱kuda̍m | sū̱rmya̍m | su̱ṣi̱rām-i̍va |
yaḥ | vyatī̍n | aphā̍ṇayat | su-yu̍ktān | upa̍ | dā̱śuṣe̍ |
ta̱kvaḥ | ne̱tā | tat | it | vapu̍ḥ | u̱pa̱-mā | yaḥ | amu̍cyata |
ati̍ | it | ū̱m̐ iti̍ | śa̱kraḥ | o̱ha̱te̱ | indra̍ḥ | viśvā̍ḥ | ati̍ | dviṣa̍ḥ |
bhi̱nat | ka̱nīna̍ḥ | o̱da̱nam | pa̱cyamā̍nam | pa̱raḥ | gi̱rā |
a̱rbha̱kaḥ | na | ku̱mā̱ra̱kaḥ | adhi̍ | ti̱ṣṭha̱t | nava̍m | ratha̍m |
saḥ | pa̱kṣa̱t | ma̱hi̱ṣam | mṛ̱gam | pi̱tre | mā̱tre | vi̱bhu̱-kratu̍m |
ā | tu | su̱-śi̱pra̱ | da̱m-pa̱te̱ | ratha̍m | ti̱ṣṭha̱ | hi̱ra̱ṇyaya̍m |
adha̍ | dyu̱kṣam | sa̱ce̱va̱hi̱ | sa̱hasra̍-pādam | a̱ru̱ṣam | sva̱sti̱-gām | a̱ne̱hasa̍m |
tam | gha̱ | ī̱m | i̱tthā | na̱ma̱svina̍ḥ | upa̍ | sva̱-rāja̍m | ā̱sa̱te̱ |
artha̍m | ci̱t | a̱sya̱ | su-dhi̍tam | yat | eta̍ve | ā̱-va̱rtaya̍nti | dā̱vane̍ |
anu̍ | pra̱tnasya̍ | oka̍saḥ | pri̱ya-me̍dhāsaḥ | e̱ṣā̱m |
pūrvā̍m | anu̍ | pra-ya̍tim | vṛ̱kta-ba̍rhiṣaḥ | hi̱ta-pra̍yasaḥ | ā̱śa̱ta̱ |
yaḥ | rājā̍ | ca̱rṣa̱ṇī̱nām | yātā̍ | rathe̍bhiḥ | adhri̍-guḥ |
viśvā̍sām | ta̱ru̱tā | pṛta̍nānām | jyeṣṭha̍ḥ | yaḥ | vṛ̱tra̱-hā | gṛ̱ṇe |
indra̍m | tam | śu̱mbha̱ | pu̱ru̱-ha̱nma̱n | ava̍se | yasya̍ | dvi̱tā | vi̱-dha̱rtari̍ |
hastā̍ya | vajra̍ḥ | prati̍ | dhā̱yi̱ | da̱rśa̱taḥ | ma̱haḥ | di̱ve | na | sūrya̍ḥ |
naki̍ḥ | tam | karma̍ṇā | na̱śa̱t | yaḥ | ca̱kāra̍ | sa̱dā-vṛ̍dham |
indra̍m | na | ya̱jñaiḥ | vi̱śva-gū̍rtam | ṛbhva̍sam | adhṛ̍ṣṭam | dhṛ̱ṣṇu-o̍jasam |
aṣā̍ḻham | u̱gram | pṛta̍nāsu | sa̱sa̱him | yasmi̍n | ma̱hīḥ | u̱ru̱-jraya̍ḥ |
sam | dhe̱nava̍ḥ | jāya̍māne | a̱no̱na̱vu̱ḥ | dyāva̍ḥ | kṣāma̍ḥ | a̱no̱na̱vu̱ḥ |
yat | dyāva̍ḥ | i̱ndra̱ | te̱ | śa̱tam | śa̱tam | bhūmī̍ḥ | u̱ta | syuriti̱ syuḥ |
na | tvā̱ | va̱jri̱n | sa̱hasra̍m | sūryā̍ḥ | anu̍ | na | jā̱tam | a̱ṣṭa̱ | roda̍sī̱ iti̍ |
ā | pa̱prā̱tha̱ | ma̱hi̱nā | vṛṣṇyā̍ | vṛ̱ṣa̱n | viśvā̍ | śa̱vi̱ṣṭha̱ | śava̍sā |
a̱smān | a̱va̱ | ma̱gha̱-va̱n | go-ma̍ti | vra̱je | vajri̍n | ci̱trābhi̍ḥ | ū̱ti-bhi̍ḥ |
na | sī̱m | ade̍vaḥ | ā̱pa̱t | iṣa̍m | dī̱rghā̱yo̱ iti̍ dīrgha-āyo | martya̍ḥ |
eta̍-gvā | ci̱t | yaḥ | eta̍śā | yu̱yoja̍te | harī̱ iti̍ | indra̍ḥ | yu̱yoja̍te |
tam | va̱ḥ | ma̱haḥ | ma̱hāyya̍m | indra̍m | dā̱nāya̍ | sa̱kṣaṇi̍m |
yaḥ | gā̱dheṣu̍ | yaḥ | ā̱-ara̍ṇeṣu | havya̍ḥ | vāje̍ṣu | asti̍ | havya̍ḥ |
ut | ū̱m̐ iti̍ | su | na̱ḥ | va̱so̱ iti̍ | ma̱he | mṛ̱śasva̍ | śū̱ra̱ | rādha̍se |
ut | ū̱m̐ iti̍ | su | ma̱hyai | ma̱gha̱-va̱n | ma̱ghatta̍ye | ut | i̱ndra̱ | śrava̍se | ma̱he |
tvam | na̱ḥ | i̱ndra̱ | ṛ̱ta̱-yuḥ | tvā̱-nida̍ḥ | ni | tṛ̱mpa̱si̱ |
madhye̍ | va̱si̱ṣva̱ | tu̱vi̱-nṛ̱mṇa̱ | ū̱rvoḥ | ni | dā̱sam | śi̱śna̱tha̱ḥ | hathai̍ḥ |
a̱nya-vra̍tam | amā̍nuṣam | aya̍jvānam | ade̍va-yum |
ava̍ | svaḥ | sakhā̍ | du̱dhu̱vī̱ta̱ | parva̍taḥ | su̱-ghnāya̍ | dasyu̍m | parva̍taḥ |
tvam | na̱ḥ | i̱ndra̱ | ā̱sā̱m | haste̍ | śa̱vi̱ṣṭha̱ | dā̱vane̍ |
dhā̱nānā̍m | na | sam | gṛ̱bhā̱ya̱ | a̱sma̱-yuḥ | dviḥ | sam | gṛ̱bhā̱ya̱ | a̱sma̱-yuḥ |
sakhā̍yaḥ | kratu̍m | i̱ccha̱ta̱ | ka̱thā | rā̱dhā̱ma̱ | śa̱rasya̍ |
upa̍-stutim | bho̱jaḥ | sū̱riḥ | yaḥ | ahra̍yaḥ |
bhūri̍-bhiḥ | sa̱ma̱ha̱ | ṛṣi̍-bhiḥ | ba̱rhiṣma̍t-bhiḥ | sta̱vi̱ṣya̱se̱ |
yat | i̱ttham | eka̍m-ekam | it | śara̍ | va̱tsān | pa̱rā̱-dada̍ḥ |
ka̱rṇa̱-gṛhya̍ | ma̱gha-vā̍ | śau̱ra̱-de̱vyaḥ | va̱tsam | na̱ḥ | tri̱-bhyaḥ | ā | a̱na̱ya̱t |
a̱jām | sū̱riḥ | na | dhāta̍ve |
tvam | na̱ḥ | a̱gne̱ | maha̍ḥ-bhiḥ | pā̱hi | viśva̍syāḥ | arā̍teḥ |
u̱ta | dvi̱ṣaḥ | martya̍sya |
na̱hi | ma̱nyuḥ | pauru̍ṣeyaḥ | īśe̍ | hi | va̱ḥ | pri̱ya̱-jā̱ta̱ |
tvam | it | a̱si̱ | kṣapā̍-vān |
saḥ | na̱ḥ | viśve̍bhiḥ | de̱vebhi̍ḥ | ūrja̍ḥ | napā̍t | bhadra̍-śoce |
ra̱yim | de̱hi̱ | vi̱śva-vā̍ram |
na | tam | a̱gne̱ | arā̍tayaḥ | marta̍m | yu̱va̱nta̱ | rā̱yaḥ |
yam | trāya̍se | dā̱śvāṁsa̍m |
yam | tvam | vi̱pra̱ | me̱dha-sā̍tau | agne̍ | hi̱noṣi̍ | dhanā̍ya |
saḥ | tava̍ | ū̱tī | goṣu̍ | gantā̍ |
tvam | ra̱yim | pu̱ru̱-vīra̍m | agne̍ | dā̱śuṣe̍ | martā̍ya |
pra | na̱ḥ | na̱ya̱ | vasya̍ḥ | accha̍ |
u̱ru̱ṣya | na̱ḥ | mā | parā̍ | dā̱ḥ | a̱gha̱-ya̱te | jā̱ta̱-ve̱da̱ḥ |
du̱ḥ-ā̱dhye̍ | martā̍ya |
agne̍ | māki̍ḥ | te̱ | de̱vasya̍ | rā̱tim | ade̍vaḥ | yu̱yo̱ta̱ |
tvam | ī̱śi̱ṣe̱ | vasū̍nām |
saḥ | na̱ḥ | vasva̍ḥ | upa̍ | mā̱si̱ | ūrja̍ḥ | napā̍t | māhi̍nasya |
sakhe̍ | va̱so̱ iti̍ | ja̱ri̱tṛ-bhya̍ḥ |
accha̍ | na̱ḥ | śī̱ra-śo̍ciṣam | gira̍ḥ | ya̱ntu̱ | da̱rśa̱tam |
accha̍ | ya̱jñāsa̍ḥ | nama̍sā | pu̱ru̱-vasu̍m | pu̱ru̱-pra̱śa̱stam | ū̱taye̍ |
a̱gnim | sū̱num | saha̍saḥ | jā̱ta-ve̍dasam | dā̱nāya̍ | vāryā̍ṇām |
dvi̱tā | yaḥ | bhūt | a̱mṛta̍ḥ | martye̍ṣu | ā | hotā̍ | ma̱ndra-ta̍maḥ | vi̱śi |
a̱gnim | va̱ḥ | de̱va̱-ya̱jyayā̍ | a̱gnim | pra̱-ya̱ti | a̱dhva̱re |
a̱gnim | dhī̱ṣu | pra̱tha̱mam | a̱gnim | arva̍ti | a̱gnim | kṣaitrā̍ya | sādha̍se |
a̱gniḥ | i̱ṣām | sa̱khye | da̱dā̱tu̱ | na̱ḥ | īśe̍ | yaḥ | vāryā̍ṇām |
a̱gnim | to̱ke | tana̍ye | śaśva̍t | ī̱ma̱he̱ | vasu̍m | santa̍m | ta̱nū̱-pām |
a̱gnim | ī̱ḻi̱ṣva̱ | ava̍se | gāthā̍bhiḥ | śī̱ra-śo̍ciṣam |
a̱gnim | rā̱ye | pu̱ru̱-mī̱ḻha̱ | śru̱tam | nara̍ḥ | a̱gnim | su̱-dī̱taye̍ | cha̱rdhiḥ |
a̱gnim | dveṣa̍ḥ | yota̱vai | na̱ḥ | gṛ̱ṇī̱ma̱si̱ | a̱gnim | śam | yoḥ | ca̱ | dāta̍ve |
viśvā̍su | vi̱kṣu | a̱vi̱tā-i̍va | havya̍ḥ | bhuva̍t | vastu̍ḥ | ṛ̱ṣū̱ṇām |
ha̱viḥ | kṛ̱ṇu̱dhva̱m | ā | ga̱ma̱t | a̱dhva̱ryuḥ | va̱na̱te̱ | puna̱riti̍ |
vi̱dvān | a̱sya̱ | pra̱-śāsa̍nam |
ni | ti̱gmam | a̱bhi | a̱ṁśum | sīda̍t | hotā̍ | ma̱nau | adhi̍ |
ju̱ṣā̱ṇaḥ | a̱sya̱ | sa̱khyam |
a̱ntaḥ | i̱ccha̱nti̱ | tam | jane̍ | ru̱dram | pa̱raḥ | ma̱nī̱ṣayā̍ |
gṛ̱bhṇanti̍ | ji̱hvayā̍ | sa̱sam |
jā̱mi | a̱tī̱ta̱pe̱ | dhanu̍ḥ | va̱ya̱ḥ-dhāḥ | a̱ru̱ha̱t | vana̍m |
dṛ̱ṣada̍m | ji̱hvayā̍ | ā | a̱va̱dhī̱t |
cara̍n | va̱tsaḥ | ruśa̍n | i̱ha | ni̱-dā̱tāra̍m | na | vi̱nda̱te̱ |
veti̍ | stota̍ve | a̱mbya̍m |
u̱to iti̍ | nu | a̱sya̱ | yat | ma̱hat | aśva̍-vat | yoja̍nam | bṛ̱hat |
dā̱mā | ratha̍sya | dadṛ̍śe |
du̱hanti̍ | sa̱pta | ekā̍m | upa̍ | dvā | pañca̍ | sṛ̱ja̱ta̱ḥ |
tī̱rthe | sindho̍ḥ | adhi̍ | sva̱re |
ā | da̱śa-bhi̍ḥ | vi̱vasva̍taḥ | indra̍ḥ | kośa̍m | a̱cu̱cya̱vī̱t |
kheda̍yā | tri̱-vṛtā̍ | di̱vaḥ |
pari̍ | tri̱-dhātu̍ḥ | a̱dhva̱ram | jū̱rṇiḥ | e̱ti̱ | navī̍yasī |
madhvā̍ | hotā̍raḥ | a̱ñja̱te̱ |
si̱ñcanti̍ | nama̍sā | a̱va̱tam | u̱ccā-ca̍kram | pari̍-jmānam |
nī̱cīna̍-bāram | akṣi̍tam |
a̱bhi̱-āra̍m | it | adra̍yaḥ | ni-si̍ktam | puṣka̍re | madhu̍ |
a̱va̱tasya̍ | vi̱-sarja̍ne |
gāva̍ḥ | upa̍ | a̱va̱ta̱ | a̱va̱tam | ma̱hī iti̍ | ya̱jñasya̍ | ra̱psudā̍ |
u̱bhā | karṇā̍ | hi̱ra̱ṇyayā̍ |
ā | su̱te | si̱ñca̱ta̱ | śriya̍m | roda̍syoḥ | a̱bhi̱-śriya̍m |
ra̱sā | da̱dhī̱ta̱ | vṛ̱ṣa̱bham |
te | jā̱na̱ta̱ | svam | o̱kya̍m | sam | va̱tsāsa̍ḥ | na | mā̱tṛ-bhi̍ḥ |
mi̱thaḥ | na̱sa̱nta̱ | jā̱mi-bhi̍ḥ |
upa̍ | srakve̍ṣu | bapsa̍taḥ | kṛ̱ṇva̱te | dha̱ruṇa̍m | di̱vi |
indre̍ | a̱gnā | nama̍ḥ | sva1̱̍riti̱ sva̍ḥ |
adhu̍kṣat | pi̱pyuṣī̍m | iṣa̍m | ūrja̍m | sa̱pta-pa̍dīm | a̱riḥ |
sūrya̍sya | sa̱pta | ra̱śmi-bhi̍ḥ |
soma̍sya | mi̱trā̱va̱ru̱ṇā̱ | ut-i̍tā | sūre̍ | ā | da̱de̱ |
tat | ātu̍rasya | bhe̱ṣa̱jam |
u̱to iti̍ | nu | a̱sya̱ | yat | pa̱dam | ha̱rya̱tasya̍ | ni̱-dhā̱nya̍m |
pari̍ | dyām | ji̱hvayā̍ | a̱ta̱na̱t |
ut | ī̱rā̱thā̱m | ṛ̱ta̱-ya̱te | yu̱ñjāthā̍m | a̱śvi̱nā̱ | ratha̍m |
anti̍ | sat | bhū̱tu̱ | vā̱m | ava̍ḥ |
ni̱-miṣa̍ḥ | ci̱t | javī̍yasā | rathe̍na | ā | yā̱ta̱m | a̱śvi̱nā̱ |
anti̍ | sat | bhū̱tu̱ | vā̱m | ava̍ḥ |
upa̍ | stṛ̱ṇī̱ta̱m | atra̍ye | hi̱mena̍ | gha̱rmam | a̱śvi̱nā̱ |
anti̍ | sat | bhū̱tu̱ | vā̱m | ava̍ḥ |
kuha̍ | stha̱ḥ | kuha̍ | ja̱gma̱thu̱ḥ | kuha̍ | śye̱nā-i̍va | pe̱ta̱thu̱ḥ |
anti̍ | sat | bhū̱tu̱ | vā̱m | ava̍ḥ |
yat | a̱dya | karhi̍ | karhi̍ | ci̱t | śu̱śrū̱yāta̍m | i̱mam | hava̍m |
anti̍ | sat | bhū̱tu̱ | vā̱m | ava̍ḥ |
a̱śvinā̍ | yā̱ma̱-hūta̍mā | nedi̍ṣṭham | yā̱mi̱ | āpya̍m |
anti̍ | sat | bhū̱tu̱ | vā̱m | ava̍ḥ |
ava̍ntam | atra̍ye | gṛ̱ham | kṛ̱ṇu̱tam | yu̱vam | a̱śvi̱nā̱ |
anti̍ | sat | bhū̱tu̱ | vā̱m | ava̍ḥ |
vare̍the̱ iti̍ | a̱gnim | ā̱-tapa̍ḥ | vada̍te | va̱lgu | atra̍ye |
anti̍ | sat | bhū̱tu̱ | vā̱m | ava̍ḥ |
pra | sa̱pta-va̍dhriḥ | ā̱-śasā̍ | dhārā̍m | a̱gneḥ | a̱śā̱ya̱ta̱ |
anti̍ | sat | bhū̱tu̱ | vā̱m | ava̍ḥ |
i̱ha | ā | ga̱ta̱m | vṛ̱ṣa̱ṇva̱sū̱ iti̍ vṛṣaṇ-vasū | śṛ̱ṇu̱tam | me̱ | i̱mam | hava̍m |
anti̍ | sat | bhū̱tu̱ | vā̱m | ava̍ḥ |
kim | i̱dam | vā̱m | pu̱rā̱ṇa̱-vat | jara̍toḥ-iva | śa̱sya̱te̱ |
anti̍ | sat | bhū̱tu̱ | vā̱m | ava̍ḥ |
sa̱mā̱nam | vā̱m | sa̱-jā̱tya̍m | sa̱mā̱naḥ | bandhu̍ḥ | a̱śvi̱nā̱ |
anti̍ | sat | bhū̱tu̱ | vā̱m | ava̍ḥ |
yaḥ | vā̱m | rajā̍ṁsi | a̱śvi̱nā̱ | ratha̍ḥ | vi̱-yāti̍ | roda̍sī̱ iti̍ |
anti̍ | sat | bhū̱tu̱ | vā̱m | ava̍ḥ |
ā | na̱ḥ | gavye̍bhiḥ | aśvyai̍ḥ | sa̱hasrai̍ḥ | upa̍ | ga̱ccha̱ta̱m |
anti̍ | sat | bhū̱tu̱ | vā̱m | ava̍ḥ |
mā | na̱ḥ | gavye̍bhiḥ | aśvyai̍ḥ | sa̱hasre̍bhiḥ | ati̍ | khya̱ta̱m |
anti̍ | sat | bhū̱tu̱ | vā̱m | ava̍ḥ |
a̱ru̱ṇa-psu̍ḥ | u̱ṣāḥ | a̱bhū̱t | aka̍ḥ | jyoti̍ḥ | ṛ̱ta-va̍rī |
anti̍ | sat | bhū̱tu̱ | vā̱m | ava̍ḥ |
a̱śvinā̍ | su | vi̱-cāka̍śat | vṛ̱kṣam | pa̱ra̱śu̱mān-i̍va |
anti̍ | sat | bhū̱tu̱ | vā̱m | ava̍ḥ |
pura̍m | na | dhṛ̱ṣṇo̱ iti̍ | ā | ru̱ja̱ | kṛ̱ṣṇayā̍ | bā̱dhi̱taḥ | vi̱śā |
anti̍ | sat | bhū̱tu̱ | vā̱m | ava̍ḥ |
vi̱śaḥ-vi̍śaḥ | va̱ḥ | ati̍thim | vā̱ja̱-yanta̍ḥ | pu̱ru̱-pri̱yam |
a̱gnim | va̱ḥ | durya̍m | vaca̍ḥ | stu̱ṣe | śū̱ṣasya̍ | manma̍-bhiḥ |
yam | janā̍saḥ | ha̱viṣma̍ntaḥ | mi̱tram | na | sa̱rpiḥ-ā̍sutim |
pra̱-śaṁsa̍nti | praśa̍sti-bhiḥ |
panyā̍ṁsam | jā̱ta-ve̍dasam | yaḥ | de̱va-tā̍ti | ut-ya̍tā |
ha̱vyāni̍ | aira̍yat | di̱vi |
ā | a̱ga̱nma̱ | vṛ̱tra̱han-ta̍mam | jyeṣṭha̍m | a̱gnim | āna̍vam |
yasya̍ | śru̱tarvā̍ | bṛ̱han | ā̱rkṣaḥ | anī̍ke | edha̍te |
a̱mṛta̍m | jā̱ta-ve̍dasam | ti̱raḥ | tamā̍ṁsi | da̱rśa̱tam |
ghṛ̱ta-ā̍havanam | īḍya̍m |
sa̱-bādha̍ḥ | yam | janā̍ḥ | i̱me | a̱gnim | ha̱vyebhi̍ḥ | īḻa̍te |
juhvā̍nāsaḥ | ya̱ta-sru̍caḥ |
i̱yam | te̱ | navya̍sī | ma̱tiḥ | agne̍ | adhā̍yi | a̱smat | ā |
mandra̍ | su-jā̍ta | sukra̍to̱ iti̱ su-kra̍to | amū̍ra | dasma̍ | ati̍the |
sā | te̱ | a̱gne̱ | śam-ta̍mā | cani̍ṣṭhā | bha̱va̱tu̱ | pri̱yā |
tayā̍ | va̱rdha̱sva̱ | su-stu̍taḥ |
sā | dyu̱mnaiḥ | dyu̱mninī̍ | bṛ̱hat | upa̍-upa | śrava̍si | śrava̍ḥ |
dadhī̍ta | vṛ̱tra̱-tūrye̍ |
aśva̍m | it | gām | ra̱tha̱-prām | tve̱ṣam | indra̍m | na | sat-pa̍tim |
yasya̍ | śravā̍ṁsi | tūrva̍tha | panya̍m-panyam | ca̱ | kṛ̱ṣṭaya̍ḥ |
yam | tvā̱ | go̱pava̍naḥ | gi̱rā | cani̍ṣṭhat | a̱gne̱ | a̱ṅgi̱ra̱ḥ |
saḥ | pā̱va̱ka̱ | śru̱dhi̱ | hava̍m |
yam | tvā̱ | janā̍saḥ | īḻa̍te | sa̱-bādha̍ḥ | vāja̍-sātaye |
saḥ | bo̱dhi̱ | vṛ̱tra̱-tūrye̍ |
a̱ham | hu̱vā̱naḥ | ā̱rkṣe | śru̱tarva̍ṇi | ma̱da̱-cyuti̍ |
śardhā̍ṁsi-iva | stu̱kā̱-vinā̍m | mṛ̱kṣā | śī̱rṣā | ca̱tu̱rṇām |
mām | ca̱tvāra̍ḥ | ā̱śava̍ḥ | śavi̍ṣṭhasya | dra̱vi̱tnava̍ḥ |
su̱-rathā̍saḥ | a̱bhi | praya̍ḥ | vakṣa̍n | vaya̍ḥ | na | tugrya̍m |
sa̱tyam | it | tvā̱ | ma̱he̱-na̱di̱ | paru̍ṣṇi | ava̍ | de̱di̱śa̱m |
na | ī̱m | ā̱pa̱ḥ | a̱śva̱-dāta̍raḥ | śavi̍ṣṭhāt | a̱sti̱ | martya̍ḥ |
yu̱kṣva | hi | de̱va̱-hūta̍mān | aśvā̍n | a̱gne̱ | ra̱thīḥ-i̍va |
ni | hotā̍ | pū̱rvyaḥ | sa̱da̱ḥ |
u̱ta | na̱ḥ | de̱va̱ | de̱vān | accha̍ | vo̱ca̱ḥ | vi̱duḥ-ta̍raḥ |
śrat | viśvā̍ | vāryā̍ | kṛ̱dhi̱ |
tvam | ha̱ | yat | ya̱vi̱ṣṭhya̱ | saha̍saḥ | sū̱no̱ iti̍ | ā̱-hu̱ta̱ |
ṛ̱ta-vā̍ | ya̱jñiya̍ḥ | bhuva̍ḥ |
a̱yam | a̱gniḥ | sa̱ha̱sriṇa̍ḥ | vāja̍sya | śa̱tina̍ḥ | pati̍ḥ |
mū̱rdhā | ka̱viḥ | ra̱yī̱ṇām |
tam | ne̱mim | ṛ̱bhava̍ḥ | ya̱thā̱ | ā | na̱ma̱sva̱ | sahū̍ti-bhiḥ |
nedī̍yaḥ | ya̱jñam | a̱ṅgi̱ra̱ḥ |
tasmai̍ | nū̱nam | a̱bhi-dya̍ve | vā̱cā | vi̱-rū̱pa̱ | nitya̍yā |
vṛṣṇe̍ | co̱da̱sva̱ | su̱-stu̱tim |
kam | ū̱m̐ iti̍ | svi̱t | a̱sya̱ | sena̍yā | a̱gneḥ | apā̍ka-cakṣasaḥ |
pa̱ṇim | goṣu̍ | sta̱rā̱ma̱he̱ |
mā | na̱ḥ | de̱vānā̍m | viśa̍ḥ | pra̱snā̱tīḥ-i̍va | u̱srāḥ |
kṛ̱śam | na | hā̱su̱ḥ | aghnyā̍ḥ |
mā | na̱ḥ | sa̱ma̱sya̱ | du̱ḥ-dhya̍ḥ | pari̍-dveṣasaḥ | a̱ṁha̱tiḥ |
ū̱rmiḥ | na | nāva̍m | ā | va̱dhī̱t |
nama̍ḥ | te̱ | a̱gne̱ | oja̍se | gṛ̱ṇanti̍ | de̱va̱ | kṛ̱ṣṭaya̍ḥ |
amai̍ḥ | a̱mitra̍m | a̱rda̱ya̱ |
ku̱vit | su | na̱ḥ | go-i̍ṣṭaye | agne̍ | sa̱m-veṣi̍ṣaḥ | ra̱yim |
uru̍-kṛt | u̱ru | na̱ḥ | kṛ̱dhi̱ |
mā | na̱ḥ | a̱smin | ma̱hā̱-dha̱ne | parā̍ | vark | bhā̱ra̱-bhṛt | ya̱thā̱ |
sa̱m-varga̍m | sam | ra̱yim | ja̱ya̱ |
a̱nyam | a̱smat | bhi̱yai | i̱yam | agne̍ | sisa̍ktu | du̱cchunā̍ |
vardha̍ | na̱ḥ | ama̍-vat | śava̍ḥ |
yasya̍ | aju̍ṣat | na̱ma̱svina̍ḥ | śamī̍m | adu̍ḥ-makhasya | vā̱ |
tam | gha̱ | it | a̱gniḥ | vṛ̱dhā | a̱va̱ti̱ |
para̍syāḥ | adhi̍ | sa̱m-vata̍ḥ | ava̍rān | a̱bhi | ā | ta̱ra̱ |
yatra̍ | a̱ham | asmi̍ | tān | a̱va̱ |
vi̱dma | hi | te̱ | pu̱rā | va̱yam | agne̍ | pi̱tuḥ | yathā̍ | ava̍saḥ |
adha̍ | te̱ | su̱mnam | ī̱ma̱he̱ |
i̱mam | nu | mā̱yina̍m | hu̱ve̱ | indra̍m | īśā̍nam | oja̍sā |
ma̱rutva̍ntam | na | vṛ̱ñjase̍ |
a̱yam | indra̍ḥ | ma̱rut-sa̍khā | vi | vṛ̱trasya̍ | a̱bhi̱na̱t | śira̍ḥ |
vajre̍ṇa | śa̱ta-pa̍rvaṇā |
va̱vṛ̱dhā̱naḥ | ma̱rut-sa̍khā | indra̍ḥ | vi | vṛ̱tram | ai̱ra̱ya̱t |
sṛ̱jan | sa̱mu̱driyā̍ḥ | a̱paḥ |
a̱yam | ha̱ | yena̍ | vai | i̱dam | sva̍ḥ | ma̱rutva̍tā | ji̱tam |
indre̍ṇa | soma̍-pītaye |
ma̱rutva̍ntam | ṛ̱jī̱ṣiṇa̍m | oja̍svantam | vi̱-ra̱pśina̍m |
indra̍m | gī̱ḥ-bhiḥ | ha̱vā̱ma̱he̱ |
indra̍m | pra̱tnena̍ | manma̍nā | ma̱rutva̍ntam | ha̱vā̱ma̱he̱ |
a̱sya | soma̍sya | pī̱taye̍ |
ma̱rutvā̍n | i̱ndra̱ | mī̱ḍhva̱ḥ | piba̍ | soma̍m | śa̱ta̱kra̱to̱ iti̍ śata-krato |
a̱smin | ya̱jñe | pu̱ru̱-stu̱ta̱ |
tubhya̍ | it | i̱ndra̱ | ma̱rutva̍te | su̱tāḥ | somā̍saḥ | a̱dri̱-va̱ḥ |
hṛ̱dā | hū̱ya̱nte̱ | u̱kthina̍ḥ |
piba̍ | it | i̱ndra̱ | ma̱rut-sa̍khā | su̱tam | soma̍m | divi̍ṣṭiṣu |
vajra̍m | śiśā̍naḥ | oja̍sā |
u̱t-tiṣṭha̍n | oja̍sā | sa̱ha | pī̱tvī | śipre̱ iti̍ | a̱ve̱pa̱ya̱ḥ |
soma̍m | i̱ndra̱ | ca̱mū iti̍ | su̱tam |
anu̍ | tvā̱ | roda̍sī̱ iti̍ | u̱bhe iti̍ | krakṣa̍māṇam | a̱kṛ̱pe̱tā̱m |
indra̍ | yat | da̱syu̱-hā | abha̍vaḥ |
vāca̍m | a̱ṣṭā-pa̍dīm | a̱ham | nava̍-sraktim | ṛ̱ta̱-spṛśa̍m |
indrā̍t | pari̍ | ta̱nva̍m | ma̱me̱ |
ja̱jñā̱naḥ | nu | śa̱ta-kra̍tuḥ | vi | pṛ̱ccha̱t | iti̍ | mā̱tara̍m |
ke | u̱grāḥ | ke | ha̱ | śṛ̱ṇvi̱re̱ |
āt | ī̱m | śa̱va̱sī | a̱bra̱vī̱t | au̱rṇa̱-vā̱bham | a̱hī̱śuva̍m |
te | pu̱tra̱ | sa̱ntu̱ | ni̱ḥ-tura̍ḥ |
sam | it | tān | vṛ̱tra̱-hā | a̱khi̱da̱t | khe | a̱rān-i̍va | kheda̍yā |
pra-vṛ̍ddhaḥ | da̱syu̱-hā | a̱bha̱va̱t |
eka̍yā | pra̱ti̱-dhā | a̱pi̱ba̱t | sā̱kam | sarā̍ṁsi | tri̱ṁśata̍m |
indra̍ḥ | soma̍sya | kā̱ṇu̱kā |
a̱bhi | ga̱ndha̱rvam | a̱tṛ̱ṇa̱t | a̱bu̱dhneṣu̍ | raja̍ḥ-su | ā |
indra̍ḥ | bra̱hma-bhya̍ḥ | it | vṛ̱dhe |
niḥ | a̱vi̱dhya̱t | gi̱ri-bhya̍ḥ | ā | dhā̱raya̍t | pa̱kvam | o̱da̱nam |
indra̍ḥ | bu̱ndam | su-ā̍tatam |
śa̱ta-bra̍dhnaḥ | iṣu̍ḥ | tava̍ | sa̱hasra̍-parṇaḥ | eka̍ḥ | it |
yam | i̱ndra̱ | ca̱kṛ̱ṣe | yuja̍m |
tena̍ | sto̱tṛ-bhya̍ḥ | ā | bha̱ra̱ | nṛ-bhya̍ḥ | nāri̍-bhyaḥ | atta̍ve |
sa̱dyaḥ | jā̱taḥ | ṛ̱bhu̱-sthi̱ra̱ |
e̱tā | cyau̱tnāni̍ | te̱ | kṛ̱tā | varṣi̍ṣṭhāni | parī̍ṇasā |
hṛ̱dā | vī̱ḻu | a̱dhā̱ra̱ya̱ḥ |
viśvā̍ | it | tā | viṣṇu̍ḥ | ā | a̱bha̱ra̱t | u̱ru̱-kra̱maḥ | tvā-i̍ṣitaḥ |
śa̱tam | ma̱hi̱ṣān | kṣī̱ra̱-pā̱kam | o̱da̱nam | va̱rā̱ham | indra̍ḥ | e̱mu̱ṣam |
tu̱vi̱-kṣam | te̱ | su-kṛ̍tam | su̱-maya̍m | dhanu̍ḥ | sā̱dhuḥ | bu̱ndaḥ | hi̱ra̱ṇyaya̍ḥ |
u̱bhā | te̱ | bā̱hū iti̍ | raṇyā̍ | su-sa̍ṁskṛtā | ṛ̱du̱-pe | ci̱t | ṛ̱du̱-vṛdhā̍ |
pu̱ro̱ḻāśa̍m | na̱ḥ | andha̍saḥ | indra̍ | sa̱hasra̍m | ā | bha̱ra̱ |
śa̱tā | ca̱ | śū̱ra̱ | gonā̍m |
ā | na̱ḥ | bha̱ra̱ | vi̱-añja̍nam | gām | aśva̍m | a̱bhi̱-añja̍nam |
sacā̍ | ma̱nā | hi̱ra̱ṇyayā̍ |
u̱ta | na̱ḥ | ka̱rṇa̱-śobha̍nā | pu̱rūṇi̍ | dhṛ̱ṣṇo̱ iti̍ | ā | bha̱ra̱ |
tvam | hi | śṛ̱ṇvi̱ṣe | va̱so̱ iti̍ |
nakī̍m | vṛ̱dhī̱kaḥ | i̱ndra̱ | te̱ | na | su̱-sāḥ | na | su̱-dāḥ | u̱ta |
na | a̱nyaḥ | tvat | śū̱ra̱ | vā̱ghata̍ḥ |
nakī̍m | indra̍ḥ | ni-ka̍rtave | na | śa̱kraḥ | pari̍-śaktave |
viśva̍m | śṛ̱ṇo̱ti̱ | paśya̍ti |
saḥ | ma̱nyum | martyā̍nām | ada̍bdhaḥ | ni | ci̱kī̱ṣa̱te̱ |
pu̱rā | ni̱daḥ | ci̱kī̱ṣa̱te̱ |
kratva̍ḥ | it | pū̱rṇam | u̱dara̍m | tu̱rasya̍ | a̱sti̱ | vi̱dha̱taḥ |
vṛ̱tra̱-ghnaḥ | so̱ma̱-pāvna̍ḥ |
tve iti̍ | vasū̍ni | sam-ga̍tā | viśvā̍ | ca̱ | so̱ma̱ | saubha̍gā |
su̱-dātu̍ | apa̍ri-hvṛtā |
tvām | it | ya̱va̱-yuḥ | mama̍ | kāma̍ḥ | ga̱vyuḥ | hi̱ra̱ṇya̱-yuḥ |
tvām | a̱śva̱-yuḥ | ā | ī̱ṣa̱te̱ |
tava̍ | it | i̱ndra̱ | a̱ham | ā̱-śasā̍ | haste̍ | dātra̍m | ca̱na | ā | da̱de̱ |
di̱nasya̍ | vā̱ | ma̱gha̱-va̱n | sam-bhṛ̍tasya | vā̱ | pū̱rdhi | yava̍sya | kā̱śinā̍ |
a̱yam | kṛ̱tnuḥ | agṛ̍bhītaḥ | vi̱śva̱-jit | u̱t-bhit | it | soma̍ḥ |
ṛṣi̍ḥ | vipra̍ḥ | kāvye̍na |
a̱bhi | ū̱rṇo̱ti̱ | yat | na̱gnam | bhi̱ṣakti̍ | viśva̍m | yat | tu̱ram |
pra | ī̱m | a̱ndhaḥ | khya̱t | niḥ | śro̱ṇaḥ | bhū̱t |
tvam | so̱ma̱ | ta̱nū̱kṛt-bhya̍ḥ | dveṣa̍ḥ-bhyaḥ | a̱nya-kṛ̍tebhyaḥ |
u̱ru | ya̱ntā | a̱si̱ | varū̍tham |
tvam | ci̱ttī | tava̍ | dakṣai̍ḥ | di̱vaḥ | ā | pṛ̱thi̱vyāḥ | ṛ̱jī̱ṣi̱n |
yāvī̍ḥ | a̱ghasya̍ | ci̱t | dveṣa̍ḥ |
a̱rthina̍ḥ | yanti̍ | ca̱ | it | artha̍m | gacchā̍n | it | da̱duṣa̍ḥ | rā̱tim |
va̱vṛ̱jyuḥ | tṛṣya̍taḥ | kāma̍m |
vi̱dat | yat | pū̱rvyam | na̱ṣṭam | ut | ī̱m | ṛ̱ta̱-yum | ī̱ra̱ya̱t |
pra | ī̱m | āyu̍ḥ | tā̱rī̱t | atī̍rṇam |
su̱-śeva̍ḥ | na̱ḥ | mṛ̱ḻa̱yāku̍ḥ | adṛ̍pta-kratuḥ | a̱vā̱taḥ |
bhava̍ | na̱ḥ | so̱ma̱ | śam | hṛ̱de |
mā | na̱ḥ | so̱ma̱ | sam | vī̱vi̱ja̱ḥ | mā | vi | bī̱bhi̱ṣa̱thā̱ḥ | rā̱ja̱n |
mā | na̱ḥ | hārdi̍ | tvi̱ṣā | va̱dhī̱ḥ |
ava̍ | yat | sve | sa̱dha-sthe̍ | de̱vānā̍m | du̱ḥ-ma̱tīḥ | īkṣe̍ |
rāja̍n | apa̍ | dviṣa̍ḥ | se̱dha̱ | mīḍhva̍ḥ | apa̍ | sridha̍ḥ | se̱dha̱ |
na̱hi | a̱nyam | ba̱ḻā | aka̍ram | ma̱rḍi̱tāra̍m | śa̱ta̱kra̱to̱ iti̍ śata-krato |
tvam | na̱ḥ | i̱ndra̱ | mṛ̱ḻa̱ya̱ |
yaḥ | na̱ḥ | śaśva̍t | pu̱rā | āvi̍tha | amṛ̍dhraḥ | vāja̍-sātaye |
saḥ | tvam | na̱ḥ | i̱ndra̱ | mṛ̱ḻa̱ya̱ |
kim | a̱ṅga | ra̱dhra̱-coda̍naḥ | su̱nvā̱nasya̍ | a̱vi̱tā | it | a̱si̱ |
ku̱vit | su | i̱ndra̱ | na̱ḥ | śaka̍ḥ |
indra̍ | pra | na̱ḥ | ratha̍m | a̱va̱ | pa̱ścāt | ci̱t | santa̍m | a̱dri̱-va̱ḥ |
pu̱rastā̍t | e̱na̱m | me̱ | kṛ̱dhi̱ |
hanto̱ iti̍ | nu | kim | ā̱sa̱se̱ | pra̱tha̱mam | na̱ḥ | ratha̍m | kṛ̱dhi̱ |
u̱pa̱-mam | vā̱ja̱-yu | śrava̍ḥ |
ava̍ | na̱ḥ | vā̱ja̱-yum | ratha̍m | su̱-kara̍m | te̱ | kim | it | pari̍ |
a̱smān | su | ji̱gyuṣa̍ḥ | kṛ̱dhi̱ |
indra̍ | dṛhya̍sva | pūḥ | a̱si̱ | bha̱drā | te̱ | e̱ti̱ | ni̱ḥ-kṛ̱tam |
i̱yam | dhīḥ | ṛ̱tviya̍-vatī |
mā | sī̱m | a̱va̱dye | ā | bhā̱k | u̱rvī | kāṣṭhā̍ | hi̱tam | dhana̍m |
a̱pa̱-āvṛ̍ktāḥ | a̱ra̱tnaya̍ḥ |
tu̱rīya̍m | nāma̍ | ya̱jñiya̍m | ya̱dā | kara̍ḥ | tat | u̱śma̱si̱ |
āt | it | pati̍ḥ | na̱ḥ | o̱ha̱se̱ |
avī̍vṛdhat | va̱ḥ | a̱mṛ̱tā̱ḥ | ama̍ndīt | e̱ka̱-dyūḥ | de̱vā̱ḥ | u̱ta | yāḥ | ca̱ | de̱vī̱ḥ |
tasmai̍ | ū̱m̐ iti̍ | rādha̍ḥ | kṛ̱ṇu̱ta̱ | pra̱-śa̱stam | prā̱taḥ | ma̱kṣu | dhi̱yā-va̍suḥ | ja̱ga̱myā̱t |
ā | tu | na̱ḥ | i̱ndra̱ | kṣu̱-manta̍m | ci̱tram | grā̱bham | sam | gṛ̱bhā̱ya̱ |
ma̱hā̱-ha̱stī | dakṣi̍ṇena |
vi̱dma | hi | tvā̱ | tu̱vi̱-kū̱rmim | tu̱vi-de̍ṣṇam | tu̱vi-ma̍gham |
tu̱vi̱-mā̱tram | ava̍ḥ-bhiḥ |
na̱hi | tvā̱ | śū̱ra̱ | de̱vāḥ | na | martā̍saḥ | ditsa̍ntam |
bhī̱mam | na | gām | vā̱raya̍nte |
ā | i̱ta̱ | ū̱m̐ iti̍ | nu | indra̍m | stavā̍ma | īśā̍nam | vasva̍ḥ | sva̱-rāja̍m |
na | rādha̍sā | ma̱rdhi̱ṣa̱t | na̱ḥ |
pra | sto̱ṣa̱t | upa̍ | gā̱si̱ṣa̱t | śrava̍t | sāma̍ | gī̱yamā̍nam |
a̱bhi | rādha̍sā | ju̱gu̱ra̱t |
ā | na̱ḥ | bha̱ra̱ | dakṣi̍ṇena | a̱bhi | sa̱vyena̍ | pra | mṛ̱śa̱ |
indra̍ | mā | na̱ḥ | vaso̍ḥ | niḥ | bhā̱k |
upa̍ | kra̱ma̱sva̱ | ā | bha̱ra̱ | dhṛ̱ṣa̱tā | dhṛ̱ṣṇo̱ iti̍ | janā̍nām |
adā̍śūḥ-tarasya | veda̍ḥ |
indra̍ | yaḥ | ū̱m̐ iti̍ | nu | te̱ | asti̍ | vāja̍ḥ | vipre̍bhiḥ | sani̍tvaḥ |
a̱smābhi̍ḥ | su | tam | sa̱nu̱hi̱ |
sa̱dya̱ḥ-juva̍ḥ | te̱ | vājā̍ḥ | a̱smabhya̍m | vi̱śva-ca̍ndrāḥ |
vaśai̍ḥ | ca̱ | ma̱kṣu | ja̱ra̱nte̱ |
ā | pra | dra̱va̱ | pa̱rā̱-vata̍ḥ | a̱rvā̱-vata̍ḥ | ca̱ | vṛ̱tra̱-ha̱n |
madhva̍ḥ | prati̍ | pra-bha̍rmaṇi |
tī̱vrāḥ | somā̍saḥ | ā | ga̱hi̱ | su̱tāsa̍ḥ | mā̱da̱yi̱ṣṇava̍ḥ |
piba̍ | da̱dhṛk | yathā̍ | o̱ci̱ṣe |
i̱ṣā | ma̱nda̱sva̱ | āt | ū̱m̐ iti̍ | te̱ | ara̍m | varā̍ya | ma̱nyave̍ |
bhuva̍t | te̱ | i̱ndra̱ | śam | hṛ̱de |
ā | tu | a̱śa̱tro̱ iti̍ | ā | ga̱hi̱ | ni | u̱kthāni̍ | ca̱ | hū̱ya̱se̱ |
u̱pa̱-me | ro̱ca̱ne | di̱vaḥ |
tubhya̍ | a̱yam | adri̍-bhiḥ | su̱taḥ | gobhi̍ḥ | śrī̱taḥ | madā̍ya | kam |
pra | soma̍ḥ | i̱ndra̱ | hū̱ya̱te̱ |
indra̍ | śru̱dhi | su | me̱ | hava̍m | a̱sme iti̍ | su̱tasya̍ | go-ma̍taḥ |
vi | pī̱tim | tṛ̱ptim | a̱śnu̱hi̱ |
yaḥ | i̱ndra̱ | ca̱ma̱seṣu̍ | ā | soma̍ḥ | ca̱mūṣu̍ | te̱ | su̱taḥ |
piba̍ | it | a̱sya̱ | tvam | ī̱śi̱ṣe̱ |
yaḥ | a̱p-su | ca̱ndramā̍ḥ-iva | soma̍ḥ | ca̱mūṣu̍ | dadṛ̍śe |
piba̍ | it | a̱sya̱ | tvam | ī̱śi̱ṣe̱ |
yam | te̱ | śye̱naḥ | pa̱dā | ā | abha̍rat | ti̱raḥ | rajā̍ṁsi | aspṛ̍tam |
piba̍ | it | a̱sya̱ | tvam | ī̱śi̱ṣe̱ |
de̱vānā̍m | it | ava̍ḥ | ma̱hat | tat | ā | vṛ̱ṇī̱ma̱he̱ | va̱yam |
vṛṣṇā̍m | a̱smabhya̍m | ū̱taye̍ |
te | na̱ḥ | sa̱ntu̱ | yuja̍ḥ | sadā̍ | varu̍ṇaḥ | mi̱traḥ | a̱rya̱mā |
vṛ̱dhāsa̍ḥ | ca̱ | pra-ce̍tasaḥ |
ati̍ | na̱ḥ | vi̱ṣpi̱tā | pu̱ru | nau̱bhiḥ | a̱paḥ | na | pa̱rṣa̱tha̱ |
yū̱yam | ṛ̱tasya̍ | ra̱thya̱ḥ |
vā̱mam | na̱ḥ | a̱stu̱ | a̱rya̱ma̱n | vā̱mam | va̱ru̱ṇa̱ | śaṁsya̍m |
vā̱mam | hi | ā̱-vṛ̱ṇī̱mahe̍ |
vā̱masya̍ | hi | pra̱-ce̱ta̱sa̱ḥ | īśā̍nāsaḥ | ri̱śā̱da̱sa̱ḥ |
na | ī̱m | ā̱di̱tyā̱ḥ | a̱ghasya̍ | yat |
va̱yam | it | va̱ḥ | su̱-dā̱na̱va̱ḥ | kṣi̱yanta̍ḥ | yānta̍ḥ | adhva̍n | ā |
devā̍ḥ | vṛ̱dhāya̍ | hū̱ma̱he̱ |
adhi̍ | na̱ḥ | i̱ndra̱ | e̱ṣā̱m | viṣṇo̱ iti̍ | sa̱-jā̱tyā̍nām |
i̱ta | maru̍taḥ | aśvi̍nā |
pra | bhrā̱tṛ̱-tvam | su̱-dā̱na̱va̱ḥ | adha̍ | dvi̱tā | sa̱mā̱nyā |
mā̱tuḥ | garbhe̍ | bha̱rā̱ma̱he̱ |
yū̱yam | hi | stha | su̱-dā̱na̱va̱ḥ | indra̍-jyeṣṭhāḥ | a̱bhi-dya̍vaḥ |
adha̍ | ci̱t | va̱ḥ | u̱ta | bru̱ve̱ |
preṣṭha̍m | va̱ḥ | ati̍thim | stu̱ṣe | mi̱tram-i̍va | pri̱yam |
a̱gnim | ratha̍m | na | vedya̍m |
ka̱vim-i̍va | pra-ce̍tasam | yam | de̱vāsa̍ḥ | adha̍ | dvi̱tā |
ni | martye̍ṣu | ā̱-da̱dhuḥ |
tvam | ya̱vi̱ṣṭha̱ | dā̱śuṣa̍ḥ | nṝn | pā̱hi̱ | śṛ̱ṇu̱dhi | gira̍ḥ |
rakṣa̍ | to̱kam | u̱ta | tmanā̍ |
kayā̍ | te̱ | a̱gne̱ | a̱ṅgi̱ra̱ḥ | ūrja̍ḥ | napā̍t | upa̍-stutim |
varā̍ya | de̱va̱ | ma̱nyave̍ |
dāśe̍ma | kasya̍ | mana̍sā | ya̱jñasya̍ | sa̱ha̱sa̱ḥ | ya̱ho̱ iti̍ |
kat | ū̱m̐ iti̍ | vo̱ce̱ | i̱dam | nama̍ḥ |
adha̍ | tvam | hi | na̱ḥ | kara̍ḥ | viśvā̍ḥ | a̱smabhya̍m | su̱-kṣi̱tīḥ |
vāja̍-draviṇasaḥ | gira̍ḥ |
kasya̍ | nū̱nam | parī̍ṇasaḥ | dhiya̍ḥ | ji̱nva̱si̱ | da̱m-pa̱te̱ |
go-sā̍tā | yasya̍ | te̱ | gira̍ḥ |
tam | ma̱rja̱ya̱nta̱ | su̱-kratu̍m | pu̱ra̱ḥ-yāvā̍nam | ā̱jiṣu̍ |
sveṣu̍ | kṣaye̍ṣu | vā̱jina̍m |
kṣeti̍ | kṣeme̍bhiḥ | sā̱dhu-bhi̍ḥ | naki̍ḥ | yam | ghnanti̍ | hanti̍ | yaḥ |
agne̍ | su̱-vīra̍ḥ | e̱dha̱te̱ |
ā | me̱ | hava̍m | nā̱sa̱tyā̱ | aśvi̍nā | gaccha̍tam | yu̱vam |
madhva̍ḥ | soma̍sya | pī̱taye̍ |
i̱mam | me̱ | stoma̍m | a̱śvi̱nā̱ | i̱mam | me̱ | śṛ̱ṇu̱ta̱m | hava̍m |
madhva̍ḥ | soma̍sya | pī̱taye̍ |
a̱yam | vā̱m | kṛṣṇa̍ḥ | a̱śvi̱nā̱ | hava̍te | vā̱ji̱nī̱va̱sū̱ iti̍ vājinī-vasū |
madhva̍ḥ | soma̍sya | pī̱taye̍ |
śṛ̱ṇu̱tam | ja̱ri̱tuḥ | hava̍m | kṛṣṇa̍sya | stu̱va̱taḥ | na̱rā̱ |
madhva̍ḥ | soma̍sya | pī̱taye̍ |
cha̱rdiḥ | ya̱nta̱m | adā̍bhyam | viprā̍ya | stu̱va̱te | na̱rā̱ |
madhva̍ḥ | soma̍sya | pī̱taye̍ |
gaccha̍tam | dā̱śuṣa̍ḥ | gṛ̱ham | i̱tthā | stu̱va̱taḥ | a̱śvi̱nā̱ |
madhva̍ḥ | soma̍sya | pī̱taye̍ |
yu̱ñjāthā̍m | rāsa̍bham | rathe̍ | vī̱ḻu-a̍ṅge | vṛ̱ṣa̱ṇva̱sū̱ iti̍ vṛṣaṇ-vasū |
madhva̍ḥ | soma̍sya | pī̱taye̍ |
tri̱-va̱ndhu̱reṇa̍ | tri̱-vṛtā̍ | rathe̍na | ā | yā̱ta̱m | a̱śvi̱nā̱ |
madhva̍ḥ | soma̍sya | pī̱taye̍ |
nu | me̱ | gira̍ḥ | nā̱sa̱tyā̱ | aśvi̍nā | pra | a̱va̱ta̱m | yu̱vam |
madhva̍ḥ | soma̍sya | pī̱taye̍ |
u̱bhā | hi | da̱srā | bhi̱ṣajā̍ | ma̱ya̱ḥ-bhuvā̍ | u̱bhā | dakṣa̍sya | vaca̍saḥ | ba̱bhū̱vathu̍ḥ |
tā | vā̱m | viśva̍kaḥ | ha̱va̱te̱ | ta̱nū̱-kṛ̱the | mā | na̱ḥ | vi | yau̱ṣṭa̱m | sa̱khyā | mu̱moca̍tam |
ka̱thā | nū̱nam | vā̱m | vi-ma̍nāḥ | upa̍ | sta̱va̱t | yu̱vam | dhiya̍m | da̱da̱thu̱ḥ | vasya̍ḥ-iṣṭaye |
tā | vā̱m | viśva̍kaḥ | ha̱va̱te̱ | ta̱nū̱-kṛ̱the | mā | na̱ḥ | vi | yau̱ṣṭa̱m | sa̱khyā | mu̱moca̍tam |
yu̱vam | hi | sma̱ | pu̱ru̱-bhu̱jā̱ | i̱mam | e̱dha̱tum | vi̱ṣṇā̱pve̍ | da̱dathu̍ḥ | vasya̍ḥ-iṣṭaye |
tā | vā̱m | viśva̍kaḥ | ha̱va̱te̱ | ta̱nū̱-kṛ̱the | mā | na̱ḥ | vi | yau̱ṣṭa̱m | sa̱khyā | mu̱moca̍tam |
u̱ta | tyam | vī̱ram | dha̱na̱-sām | ṛ̱jī̱ṣiṇa̍m | dū̱re | ci̱t | santa̍m | ava̍se | ha̱vā̱ma̱he̱ |
yasya̍ | svādi̍ṣṭhā | su̱-ma̱tiḥ | pi̱tuḥ | ya̱thā̱ | mā | na̱ḥ | vi | yau̱ṣṭa̱m | sa̱khyā | mu̱moca̍tam |
ṛ̱tena̍ | de̱vaḥ | sa̱vi̱tā | śa̱m-ā̱ya̱te̱ | ṛ̱tasya̍ | śṛṅga̍m | u̱rvi̱yā | vi | pa̱pra̱the̱ |
ṛ̱tam | sa̱sā̱ha̱ | mahi̍ | ci̱t | pṛ̱ta̱nya̱taḥ | mā | na̱ḥ | vi | yau̱ṣṭa̱m | sa̱khyā | mu̱moca̍tam |
dyu̱mnī | vā̱m | stoma̍ḥ | a̱śvi̱nā̱ | krivi̍ḥ | na | seke̍ | ā | ga̱ta̱m |
madhva̍ḥ | su̱tasya̍ | saḥ | di̱vi | pri̱yaḥ | na̱rā̱ | pā̱tam | gau̱rau-i̍va | iri̍ṇe |
piba̍tam | gha̱rmam | madhu̍-mantam | a̱śvi̱nā̱ | ā | ba̱rhiḥ | sī̱da̱ta̱m | na̱rā̱ |
tā | ma̱nda̱sā̱nā | manu̍ṣaḥ | du̱ro̱ṇe | ā | ni | pā̱ta̱m | veda̍sā | vaya̍ḥ |
ā | vā̱m | viśvā̍bhiḥ | ū̱ti-bhi̍ḥ | pri̱ya-me̍dhāḥ | a̱hū̱ṣa̱ta̱ |
tā | va̱rtiḥ | yā̱ta̱m | upa̍ | vṛ̱kta-ba̍rhiṣaḥ | juṣṭa̍m | ya̱jñam | divi̍ṣṭiṣu |
piba̍tam | soma̍m | madhu̍-mantam | a̱śvi̱nā̱ | ā | ba̱rhiḥ | sī̱da̱ta̱m | su̱-mat |
tā | va̱vṛ̱dhā̱nau | upa̍ | su̱-stu̱tim | di̱vaḥ | ga̱ntam | gau̱rau-i̍va | iri̍ṇam |
ā | nū̱nam | yā̱ta̱m | a̱śvi̱nā̱ | aśve̍bhiḥ | pru̱ṣi̱tapsu̍-bhiḥ |
dasrā̍ | hira̍ṇyavartanī̱ iti̱ hira̍ṇya-vartanī | śu̱bha̱ḥ | pa̱tī̱ iti̍ | pā̱tam | soma̍m | ṛ̱ta̱-vṛ̱dhā̱ |
va̱yam | hi | vā̱m | havā̍mahe | vi̱pa̱nyava̍ḥ | viprā̍saḥ | vāja̍-sātaye |
tā | va̱lgū iti̍ | da̱srā | pu̱ru̱-daṁsa̍sā | dhi̱yā | aśvi̍nā | śru̱ṣṭī | ā | ga̱ta̱m |
tam | va̱ḥ | da̱smam | ṛ̱ti̱-saha̍m | vaso̍ḥ | ma̱ndā̱nam | andha̍saḥ |
a̱bhi | va̱tsam | na | svasa̍reṣu | dhe̱nava̍ḥ | indra̍m | gī̱ḥ-bhiḥ | na̱vā̱ma̱he̱ |
dyu̱kṣam | su̱-dānu̍m | tavi̍ṣībhiḥ | ā-vṛ̍tam | gi̱rim | na | pu̱ru̱-bhoja̍sam |
kṣu̱-manta̍m | vāja̍m | śa̱tina̍m | sa̱ha̱sriṇa̍m | ma̱kṣu | go-ma̍ntam | ī̱ma̱he̱ |
na | tvā̱ | bṛ̱hanta̍ḥ | adra̍yaḥ | vara̍nte | i̱ndra̱ | vī̱ḻava̍ḥ |
yat | ditsa̍si | stu̱va̱te | mā-va̍te | vasu̍ | naki̍ḥ | tat | ā | mi̱nā̱ti̱ | te̱ |
yoddhā̍ | a̱si̱ | kratvā̍ | śava̍sā | u̱ta | da̱ṁsanā̍ | viśvā̍ | jā̱tā | a̱bhi | ma̱jmanā̍ |
ā | tvā̱ | a̱yam | a̱rkaḥ | ū̱taye̍ | va̱va̱rta̱ti̱ | yam | gota̍māḥ | ajī̍janan |
pra | hi | ri̱ri̱kṣe | oja̍sā | di̱vaḥ | ante̍bhyaḥ | pari̍ |
na | tvā̱ | vi̱vyā̱ca̱ | raja̍ḥ | i̱ndra̱ | pārthi̍vam | anu̍ | sva̱dhām | va̱va̱kṣi̱tha̱ |
naki̍ḥ | pari̍ṣṭiḥ | ma̱gha̱-va̱n | ma̱ghasya̍ | te̱ | yat | dā̱śuṣe̍ | da̱śa̱syasi̍ |
a̱smāka̍m | bo̱dhi̱ | u̱catha̍sya | co̱di̱tā | maṁhi̍ṣṭhaḥ | vāja̍-sātaye |
bṛ̱hat | indrā̍ya | gā̱ya̱ta̱ | maru̍taḥ | vṛ̱tra̱ham-ta̍mam |
yena̍ | jyoti̍ḥ | aja̍nayan | ṛ̱ta̱-vṛdha̍ḥ | de̱vam | de̱vāya̍ | jāgṛ̍vi |
apa̍ | a̱dha̱ma̱t | a̱bhi-śa̍stīḥ | a̱śa̱sti̱-hā | atha̍ | indra̍ḥ | dyu̱mnī | ā | a̱bha̱va̱t |
de̱vāḥ | te̱ | i̱ndra̱ | sa̱khyāya̍ | ye̱mi̱re̱ | bṛha̍dbhāno̱ iti̱ bṛha̍t-bhāno | maru̍t-gaṇa |
pra | va̱ḥ | indrā̍ya | bṛ̱ha̱te | maru̍taḥ | brahma̍ | a̱rca̱ta̱ |
vṛ̱tram | ha̱na̱ti̱ | vṛ̱tra̱-hā | śa̱ta-kra̍tuḥ | vajre̍ṇa | śa̱ta-pa̍rvaṇā |
a̱bhi | pra | bha̱ra̱ | dhṛ̱ṣa̱tā | dhṛ̱ṣa̱t-ma̱na̱ḥ | śrava̍ḥ | ci̱t | te̱ | a̱sa̱t | bṛ̱hat |
arṣa̍ntu | āpa̍ḥ | java̍sā | vi | mā̱tara̍ḥ | hana̍ḥ | vṛ̱tram | jaya̍ | sva1̱̍riti̱ sva̍ḥ |
yat | jāya̍thāḥ | a̱pū̱rvya̱ | magha̍-van | vṛ̱tra̱-hatyā̍ya |
tat | pṛ̱thi̱vīm | a̱pra̱tha̱ya̱ḥ | tat | a̱sta̱bhnā̱ḥ | u̱ta | dyām |
tat | te̱ | ya̱jñaḥ | a̱jā̱ya̱ta̱ | tat | a̱rkaḥ | u̱ta | haskṛ̍tiḥ |
tat | viśva̍m | a̱bhi̱-bhūḥ | a̱si̱ | yat | jā̱tam | yat | ca̱ | jantva̍m |
ā̱māsu̍ | pa̱kvam | aira̍yaḥ | ā | sūrya̍m | ro̱ha̱ya̱ḥ | di̱vi |
gha̱rmam | na | sāma̍n | ta̱pa̱ta̱ | su̱vṛ̱kti-bhi̍ḥ | juṣṭa̍m | girva̍ṇase | bṛ̱hat |
ā | na̱ḥ | viśvā̍su | havya̍ḥ | indra̍ḥ | sa̱mat-su̍ | bhū̱ṣa̱tu̱ |
upa̍ | brahmā̍ṇi | sava̍nāni | vṛ̱tra̱-hā | pa̱ra̱ma̱-jyāḥ | ṛcī̍ṣamaḥ |
tvam | dā̱tā | pra̱tha̱maḥ | rādha̍sām | a̱si̱ | asi̍ | sa̱tyaḥ | ī̱śā̱na̱-kṛt |
tu̱vi̱-dyu̱mnasya̍ | yujyā̍ | ā | vṛ̱ṇī̱ma̱he̱ | pu̱trasya̍ | śava̍saḥ | ma̱haḥ |
brahma̍ | te̱ | i̱ndra̱ | gi̱rva̱ṇa̱ḥ | kri̱yante̍ | ana̍tidbhutā |
i̱mā | ju̱ṣa̱sva̱ | ha̱ri̱-a̱śva̱ | yoja̍nā | indra̍ | yā | te̱ | ama̍nmahi |
tvam | hi | sa̱tyaḥ | ma̱gha̱-va̱n | anā̍nataḥ | vṛ̱trā | bhūri̍ | ni̱-ṛ̱ñjase̍ |
saḥ | tvam | śa̱vi̱ṣṭha̱ | va̱jra̱-ha̱sta̱ | dā̱śuṣe̍ | a̱rvāñca̍m | ra̱yim | ā | kṛ̱dhi̱ |
tvam | i̱ndra̱ | ya̱śāḥ | a̱si̱ | ṛ̱jī̱ṣī | śa̱va̱sa̱ḥ | pa̱te̱ |
tvam | vṛ̱trāṇi̍ | ha̱ṁsi̱ | a̱pra̱tīni̍ | eka̍ḥ | it | anu̍ttā | ca̱rṣa̱ṇi̱-dhṛtā̍ |
tam | ū̱m̐ iti̍ | tvā̱ | nū̱nam | a̱su̱ra̱ | pra-ce̍tasam | rādha̍ḥ | bhā̱gam-i̍va | ī̱ma̱he̱ |
ma̱hī-i̍va | kṛtti̍ḥ | śa̱ra̱ṇā | te̱ | i̱ndra̱ | pra | te̱ | su̱mnā | na̱ḥ | a̱śna̱va̱n |
ka̱nyā̍ | vāḥ | a̱va̱-ya̱tī | soma̍m | api̍ | sru̱tā | a̱vi̱da̱t |
asta̍m | bhara̍ntī | a̱bra̱vī̱t | indrā̍ya | su̱na̱vai̱ | tvā̱ | śa̱krāya̍ | su̱na̱vai̱ | tvā̱ |
a̱sau | yaḥ | eṣi̍ | vī̱ra̱kaḥ | gṛ̱ham-gṛ̍ham | vi̱-cāka̍śat |
i̱mam | jambha̍-sutam | pi̱ba̱ | dhā̱nā-va̍ntam | ka̱ra̱mbhiṇa̍m | a̱pū̱pa-va̍ntam | u̱kthina̍m |
ā | ca̱na | tvā̱ | ci̱ki̱tsā̱ma̱ḥ | adhi̍ | ca̱na | tvā̱ | na | i̱ma̱si̱ |
śanai̍ḥ-iva | śa̱na̱kaiḥ-i̍va | indrā̍ya | i̱ndo̱ iti̍ | pari̍ | sra̱va̱ |
ku̱vit | śaka̍t | ku̱vit | kara̍t | ku̱vit | na̱ḥ | vasya̍saḥ | kara̍t |
ku̱vit | pa̱ti̱-dviṣa̍ḥ | ya̱tīḥ | indre̍ṇa | sa̱m-gamā̍mahai |
i̱māni̍ | trīṇi̍ | vi̱ṣṭapā̍ | tāni̍ | i̱ndra̱ | vi | ro̱ha̱ya̱ |
śira̍ḥ | ta̱tasya̍ | u̱rvarā̍m | āt | i̱dam | me̱ | upa̍ | u̱dare̍ |
a̱sau | ca̱ | yā | na̱ḥ | u̱rvarā̍ | āt | i̱mām | ta̱nva̍m | mama̍ |
atho̱ iti̍ | ta̱tasya̍ | yat | śira̍ḥ | sarvā̍ | tā | ro̱ma̱śā | kṛ̱dhi̱ |
khe | ratha̍sya | khe | ana̍saḥ | khe | yu̱gasya̍ | śa̱ta̱kra̱to̱ iti̍ śata-krato |
a̱pā̱lām | i̱ndra̱ | triḥ | pū̱tvī | akṛ̍ṇoḥ | sūrya̍-tvacam |
pānta̍m | ā | va̱ḥ | andha̍saḥ | indra̍m | a̱bhi | pra | gā̱ya̱ta̱ |
vi̱śva̱-saha̍m | śa̱ta-kra̍tum | maṁhi̍ṣṭham | ca̱rṣa̱ṇī̱nām |
pu̱ru̱-hū̱tam | pu̱ru̱-stu̱tam | gā̱thā̱nya̍m | sana̍-śrutam |
indra̍ḥ | iti̍ | bra̱vī̱ta̱na̱ |
indra̍ḥ | it | na̱ḥ | ma̱hānā̍m | dā̱tā | vājā̍nām | nṛ̱tuḥ |
ma̱hān | a̱bhi̱-jñu | ā | ya̱ma̱t |
apā̍t | ū̱m̐ iti̍ | śi̱prī | andha̍saḥ | su̱-dakṣa̍sya | pra̱-ho̱ṣiṇa̍ḥ |
indo̍ḥ | indra̍ḥ | yava̍-āśiraḥ |
tam | ū̱m̐ iti̍ | a̱bhi | pra | a̱rca̱ta̱ | indra̍m | soma̍sya | pī̱taye̍ |
tat | it | hi | a̱sya̱ | vardha̍nam |
a̱sya | pī̱tvā | madā̍nām | de̱vaḥ | de̱vasya̍ | oja̍sā |
viśvā̍ | a̱bhi | bhuva̍nā | bhu̱va̱t |
tyam | ū̱m̐ iti̍ | va̱ḥ | sa̱trā̱-saha̍m | viśvā̍su | gī̱rṣu | ā-ya̍tam |
ā | cya̱va̱ya̱si̱ | ū̱taye̍ |
yu̱dhmam | santa̍m | a̱na̱rvāṇa̍m | so̱ma̱-pām | ana̍pa-cyutam |
nara̍m | a̱vā̱rya-kra̍tum |
śikṣa̍ | na̱ḥ | i̱ndra̱ | rā̱yaḥ | ā | pu̱ru | vi̱dvān | ṛ̱cī̱ṣa̱ma̱ |
ava̍ | na̱ḥ | pārye̍ | dhane̍ |
ata̍ḥ | ci̱t | i̱ndra̱ | na̱ḥ | upa̍ | ā | yā̱hi̱ | śa̱ta-vā̍jayā |
i̱ṣā | sa̱hasra̍-vājayā |
ayā̍ma | dhī-va̍taḥ | dhiya̍ḥ | arva̍t-bhiḥ | śa̱kra̱ | go̱-da̱re̱ |
jaye̍ma | pṛ̱t-su | va̱jri̱-va̱ḥ |
va̱yam | ū̱m̐ iti̍ | tvā̱ | śa̱ta̱kra̱to̱ iti̍ śata-krato | gāva̍ḥ | na | yava̍seṣu | ā |
u̱ktheṣu̍ | ra̱ṇa̱yā̱ma̱si̱ |
viśvā̍ | hi | ma̱rtya̱-tva̱nā | a̱nu̱-kā̱mā | śa̱ta̱kra̱to̱ iti̍ śata-krato |
aga̍nma | va̱jri̱n | ā̱-śasa̍ḥ |
tve iti̍ | su | pu̱tra̱ | śa̱va̱sa̱ḥ | avṛ̍tran | kāma̍-kātayaḥ |
na | tvām | i̱ndra̱ | ati̍ | ri̱cya̱te̱ |
saḥ | na̱ḥ | vṛ̱ṣa̱n | sani̍ṣṭhayā | sam | gho̱rayā̍ | dra̱vi̱tnvā |
dhi̱yā | a̱vi̱ḍḍhi̱ | pura̍m-dhyā |
yaḥ | te̱ | nū̱nam | śa̱ta̱kra̱to̱ iti̍ śata-krato | indra̍ | dyu̱mni-ta̍maḥ | mada̍ḥ |
tena̍ | nū̱nam | made̍ | ma̱de̱riti̍ madeḥ |
yaḥ | te̱ | ci̱traśra̍vaḥ-tamaḥ | yaḥ | i̱ndra̱ | vṛ̱tra̱han-ta̍maḥ |
yaḥ | o̱ja̱ḥ-dāta̍maḥ | mada̍ḥ |
vi̱dma | hi | yaḥ | te̱ | a̱dri̱-va̱ḥ | tvā-da̍ttaḥ | sa̱tya̱ | so̱ma̱-pā̱ḥ |
viśvā̍su | da̱sma̱ | kṛ̱ṣṭiṣu̍ |
indrā̍ya | madva̍ne | su̱tam | pari̍ | sto̱bha̱ntu̱ | na̱ḥ | gira̍ḥ |
a̱rkam | a̱rca̱ntu̱ | kā̱rava̍ḥ |
yasmi̍n | viśvā̍ḥ | adhi̍ | śriya̍ḥ | raṇa̍nti | sa̱pta | sa̱m-sada̍ḥ |
indra̍m | su̱te | ha̱vā̱ma̱he̱ |
tri-ka̍drukeṣu | ceta̍nam | de̱vāsa̍ḥ | ya̱jñam | a̱tna̱ta̱ |
tam | it | va̱rdha̱ntu̱ | na̱ḥ | gira̍ḥ |
ā | tvā̱ | vi̱śa̱ntu̱ | inda̍vaḥ | sa̱mu̱dram-i̍va | sindha̍vaḥ |
na | tvām | i̱ndra̱ | ati̍ | ri̱cya̱te̱ |
vi̱vyaktha̍ | ma̱hi̱nā | vṛ̱ṣa̱n | bha̱kṣam | soma̍sya | jā̱gṛ̱ve̱ |
yaḥ | i̱ndra̱ | ja̱ṭhare̍ṣu | te̱ |
ara̍m | te̱ | i̱ndra̱ | ku̱kṣaye̍ | soma̍ḥ | bha̱va̱tu̱ | vṛ̱tra̱-ha̱n |
ara̍m | dhāma̍-bhyaḥ | inda̍vaḥ |
ara̍m | aśvā̍ya | gā̱ya̱ti̱ | śru̱ta-ka̍kṣaḥ | ara̍m | gave̍ |
ara̍m | indra̍sya | dhāmne̍ |
ara̍m | hi | sma̱ | su̱teṣu̍ | na̱ḥ | some̍ṣu | i̱ndra̱ | bhūṣa̍si |
ara̍m | te̱ | śa̱kra̱ | dā̱vane̍ |
pa̱rā̱kāttā̍t | ci̱t | a̱dri̱-va̱ḥ | tvām | na̱kṣa̱nta̱ | na̱ḥ | gira̍ḥ |
ara̍m | ga̱mā̱ma̱ | te̱ | va̱yam |
e̱va | hi | asi̍ | vī̱ra̱-yuḥ | e̱va | śūra̍ḥ | u̱ta | sthi̱raḥ |
e̱va | te̱ | rādhya̍m | mana̍ḥ |
e̱va | rā̱tiḥ | tu̱vi̱-ma̱gha̱ | viśve̍bhiḥ | dhā̱yi̱ | dhā̱tṛ-bhi̍ḥ |
adha̍ | ci̱t | i̱ndra̱ | me̱ | sacā̍ |
mo iti̍ | su | bra̱hmā-i̍va | ta̱ndra̱yuḥ | bhuva̍ḥ | vā̱jā̱nā̱m | pa̱te̱ |
matsva̍ | su̱tasya̍ | go-ma̍taḥ |
mā | na̱ḥ | i̱ndra̱ | a̱bhi | ā̱-diśa̍ḥ | sūra̍ḥ | a̱ktuṣu̍ | ā | ya̱ma̱n |
tvā | yu̱jā | va̱ne̱ma̱ | tat |
tvayā̍ | it | i̱ndra̱ | yu̱jā | va̱yam | prati̍ | bru̱vī̱ma̱hi̱ | spṛdha̍ḥ |
tvam | a̱smāka̍m | tava̍ | sma̱si̱ |
tvām | it | hi | tvā̱-yava̍ḥ | a̱nu̱-nonu̍vataḥ | carā̍n |
sakhā̍yaḥ | i̱ndra̱ | kā̱rava̍ḥ |
ut | gha̱ | it | a̱bhi | śru̱ta-ma̍gham | vṛ̱ṣa̱bham | narya̍-apasam |
astā̍ram | e̱ṣi̱ | sū̱rya̱ |
nava̍ | yaḥ | na̱va̱tim | pura̍ḥ | bi̱bheda̍ | bā̱hu-o̍jasā |
ahi̍m | ca̱ | vṛ̱tra̱-hā | a̱va̱dhī̱t |
saḥ | na̱ḥ | indra̍ḥ | śi̱vaḥ | sakhā̍ | aśva̍-vat | go-ma̍t | yava̍-mat |
u̱rudhā̍rā-iva | do̱ha̱te̱ |
yat | a̱dya | kat | ca̱ | vṛ̱tra̱-ha̱n | u̱t-agā̍ḥ | a̱bhi | sū̱rya̱ |
sarva̍m | tat | i̱ndra̱ | te̱ | vaśe̍ |
yat | vā̱ | pra̱-vṛ̱ddha̱ | sa̱t-pa̱te̱ | na | ma̱rai̱ | iti̍ | manya̍se |
u̱to iti̍ | tat | sa̱tyam | it | tava̍ |
ye | somā̍saḥ | pa̱rā̱-vati̍ | ye | a̱rvā̱-vati̍ | su̱nvi̱re |
sarvā̍n | tān | i̱ndra̱ | ga̱ccha̱si̱ |
tam | indra̍m | vā̱ja̱yā̱ma̱si̱ | ma̱he | vṛ̱trāya̍ | hanta̍ve |
saḥ | vṛṣā̍ | vṛ̱ṣa̱bhaḥ | bhu̱va̱t |
indra̍ḥ | saḥ | dāma̍ne | kṛ̱taḥ | oji̍ṣṭhaḥ | saḥ | made̍ | hi̱taḥ |
dyu̱mnī | ślo̱kī | saḥ | so̱myaḥ |
gi̱rā | vajra̍ḥ | na | sam-bhṛ̍taḥ | sa-ba̍laḥ | ana̍pa-cyutaḥ |
va̱va̱kṣe | ṛ̱ṣvaḥ | astṛ̍taḥ |
du̱ḥ-ge | ci̱t | na̱ḥ | su̱-gam | kṛ̱dhi̱ | gṛ̱ṇā̱naḥ | i̱ndra̱ | gi̱rva̱ṇa̱ḥ |
tvam | ca̱ | ma̱gha̱-va̱n | vaśa̍ḥ |
yasya̍ | te̱ | nu | ci̱t | ā̱-diśa̍m | na | mi̱nanti̍ | sva̱-rājya̍m |
na | de̱vaḥ | na | adhri̍-guḥ | jana̍ḥ |
adha̍ | te̱ | apra̍ti-skutam | de̱vī iti̍ | śuṣma̍m | sa̱pa̱rya̱ta̱ḥ |
u̱bhe iti̍ | su̱-śi̱pra̱ | roda̍sī̱ iti̍ |
tvam | e̱tat | a̱dhā̱ra̱ya̱ḥ | kṛ̱ṣṇāsu̍ | rohi̍ṇīṣu | ca̱ |
paru̍ṣṇīṣu | ruśa̍t | paya̍ḥ |
vi | yat | ahe̍ḥ | adha̍ | tvi̱ṣaḥ | viśve̍ | de̱vāsa̍ḥ | akra̍muḥ |
vi̱dat | mṛ̱gasya̍ | tān | ama̍ḥ |
āt | ū̱m̐ iti̍ | me̱ | ni̱-va̱raḥ | bhu̱va̱t | vṛ̱tra̱-hā | a̱di̱ṣṭa̱ | pauṁsya̍m |
ajā̍ta-śatruḥ | astṛ̍taḥ |
śru̱tam | va̱ḥ | vṛ̱tra̱han-ta̍mam | pra | śardha̍m | ca̱rṣa̱ṇī̱nām |
ā | śu̱ṣe̱ | rādha̍se | ma̱he |
a̱yā | dhi̱yā | ca̱ | ga̱vya̱-yā | puru̍-nāman | puru̍-stuta |
yat | some̍-some | ā | abha̍vaḥ |
bo̱dhit-ma̍nāḥ | it | a̱stu̱ | na̱ḥ | vṛ̱tra̱-hā | bhūri̍-āsutiḥ |
śṛ̱ṇotu̍ | śu̱kraḥ | ā̱-śiṣa̍m |
kayā̍ | tvam | na̱ḥ | ū̱tyā | a̱bhi | pra | ma̱nda̱se̱ | vṛ̱ṣa̱n |
kayā̍ | sto̱tṛ-bhya̍ḥ | ā | bha̱ra̱ |
kasya̍ | vṛṣā̍ | su̱te | sacā̍ | ni̱yutvā̍n | vṛ̱ṣa̱bhaḥ | ra̱ṇa̱t |
vṛ̱tra̱-hā | soma̍-pītaye |
a̱bhi | su | na̱ḥ | tvam | ra̱yim | ma̱nda̱sā̱naḥ | sa̱ha̱sriṇa̍m |
pra̱-ya̱ntā | bo̱dhi̱ | dā̱śuṣe̍ |
patnī̍-vantaḥ | su̱tāḥ | i̱me | u̱śanta̍ḥ | ya̱nti̱ | vī̱taye̍ |
a̱pām | jagmi̍ḥ | ni̱-cu̱mpu̱ṇaḥ |
i̱ṣṭāḥ | hotrā̍ḥ | a̱sṛ̱kṣa̱ta̱ | indra̍m | vṛ̱dhāsa̍ḥ | a̱dhva̱re |
accha̍ | a̱va̱-bhṛ̱tham | oja̍sā |
i̱ha | tyā | sa̱dha̱-mādyā̍ | harī̱ iti̍ | hira̍ṇya-keśyā |
vo̱ḻhām | a̱bhi | praya̍ḥ | hi̱tam |
tubhya̍m | somā̍ḥ | su̱tāḥ | i̱me | stī̱rṇam | ba̱rhiḥ | vi̱bhā̱va̱so̱ iti̍ vibhā-vaso |
sto̱tṛ-bhya̍ḥ | indra̍m | ā | va̱ha̱ |
ā | te̱ | dakṣa̍m | vi | ro̱ca̱nā | da̱dha̱t | ratnā̍ | vi | dā̱śuṣe̍ |
sto̱tṛ-bhya̍ḥ | indra̍m | a̱rca̱ta̱ |
ā | te̱ | da̱dhā̱mi̱ | i̱ndri̱yam | u̱kthā | viśvā̍ | śa̱ta̱kra̱to̱ iti̍ śata-krato |
sto̱tṛ-bhya̍ḥ | i̱ndra̱ | mṛ̱ḻa̱ya̱ |
bha̱dram-bha̍dram | na̱ḥ | ā | bha̱ra̱ | iṣa̍m | ūrja̍m | śa̱ta̱kra̱to̱ iti̍ śata-krato |
yat | i̱ndra̱ | mṛ̱ḻayā̍si | na̱ḥ |
saḥ | na̱ḥ | viśvā̍ni | ā | bha̱ra̱ | su̱vi̱tāni̍ | śa̱ta̱kra̱to̱ iti̍ śata-krato |
yat | i̱ndra̱ | mṛ̱ḻayā̍si | na̱ḥ |
tvām | it | vṛ̱tra̱ha̱n-ta̱ma̱ | su̱ta-va̍ntaḥ | ha̱vā̱ma̱he̱ |
yat | i̱ndra̱ | mṛ̱ḻayā̍si | na̱ḥ |
upa̍ | na̱ḥ | hari̍-bhiḥ | su̱tam | yā̱hi | ma̱dā̱nā̱m | pa̱te̱ |
upa̍ | na̱ḥ | hari̍-bhiḥ | su̱tam |
dvi̱tā | yaḥ | vṛ̱tra̱han-ta̍maḥ | vi̱de | indra̍ḥ | śa̱ta-kra̍tuḥ |
upa̍ | na̱ḥ | hari̍-bhiḥ | su̱tam |
tvam | hi | vṛ̱tra̱-ha̱n | e̱ṣā̱m | pā̱tā | somā̍nām | asi̍ |
upa̍ | na̱ḥ | hari̍-bhiḥ | su̱tam |
indra̍ḥ | i̱ṣe | da̱dā̱tu̱ | na̱ḥ | ṛ̱bhu̱kṣaṇa̍m | ṛ̱bhum | ra̱yim |
vā̱jī | da̱dā̱tu̱ | vā̱jina̍m |
gauḥ | dha̱ya̱ti̱ | ma̱rutā̍m | śra̱va̱syuḥ | mā̱tā | ma̱ghonā̍m |
yu̱ktā | vahni̍ḥ | rathā̍nām |
yasyā̍ḥ | de̱vāḥ | u̱pa-sthe̍ | vra̱tā | viśve̍ | dhā̱raya̍nte |
sūryā̱māsā̍ | dṛ̱śe | kam |
tat | su | na̱ḥ | viśve̍ | a̱ryaḥ | ā | sadā̍ | gṛ̱ṇa̱nti̱ | kā̱rava̍ḥ |
ma̱ruta̍ḥ | soma̍-pītaye |
asti̍ | soma̍ḥ | a̱yam | su̱taḥ | piba̍nti | a̱sya̱ | ma̱ruta̍ḥ |
u̱ta | sva̱-rāja̍ḥ | a̱śvinā̍ |
piba̍nti | mi̱traḥ | a̱rya̱mā | tanā̍ | pū̱tasya̍ | varu̍ṇaḥ |
tri̱-sa̱dha̱sthasya̍ | jā-va̍taḥ |
u̱to iti̍ | nu | a̱sya̱ | joṣa̍m | ā | indra̍ḥ | su̱tasya̍ | go-ma̍taḥ |
prā̱taḥ | hotā̍-iva | ma̱tsa̱ti̱ |
kat | a̱tvi̱ṣa̱nta̱ | sū̱raya̍ḥ | ti̱raḥ | āpa̍ḥ-iva | sridha̍ḥ |
arṣa̍nti | pū̱ta-da̍kṣasaḥ |
kat | va̱ḥ | a̱dya | ma̱hānā̍m | de̱vānā̍m | ava̍ḥ | vṛ̱ṇe̱ |
tmanā̍ | ca̱ | da̱sma-va̍rcasām |
ā | ye | viśvā̍ | pārthi̍vāni | pa̱pratha̍n | ro̱ca̱nā | di̱vaḥ |
ma̱ruta̍ḥ | soma̍-pītaye |
tyān | nu | pū̱ta-da̍kṣasaḥ | di̱vaḥ | va̱ḥ | ma̱ru̱ta̱ḥ | hu̱ve̱ |
a̱sya | soma̍sya | pī̱taye̍ |
tyān | nu | ye | vi | roda̍sī̱ iti̍ | ta̱sta̱bhuḥ | ma̱ruta̍ḥ | hu̱ve̱ |
a̱sya | soma̍sya | pī̱taye̍ |
tyam | nu | māru̍tam | ga̱ṇam | gi̱ri̱-sthām | vṛṣa̍ṇam | hu̱ve̱ |
a̱sya | soma̍sya | pī̱taye̍ |
ā | tvā̱ | gira̍ḥ | ra̱thīḥ-i̍va | asthu̍ḥ | su̱teṣu̍ | gi̱rva̱ṇa̱ḥ |
a̱bhi | tvā̱ | sam | a̱nū̱ṣa̱ta̱ | indra̍ | va̱tsam | na | mā̱tara̍ḥ |
ā | tvā̱ | śu̱krāḥ | a̱cu̱cya̱vu̱ḥ | su̱tāsa̍ḥ | i̱ndra̱ | gi̱rva̱ṇa̱ḥ |
piba̍ | tu | a̱sya | andha̍saḥ | indra̍ | viśvā̍su | te̱ | hi̱tam |
piba̍ | soma̍m | madā̍ya | kam | indra̍ | śye̱na-ā̍bhṛtam | su̱tam |
tvam | hi | śaśva̍tīnām | pati̍ḥ | rājā̍ | vi̱śām | asi̍ |
śru̱dhi | hava̍m | ti̱ra̱ścyāḥ | indra̍ | yaḥ | tvā̱ | sa̱pa̱ryati̍ |
su̱-vīrya̍sya | go-ma̍taḥ | rā̱yaḥ | pū̱rdhi̱ | ma̱hān | a̱si̱ |
indra̍ | yaḥ | te̱ | navī̍yasīm | gira̍m | ma̱ndrām | ajī̍janat |
ci̱ki̱tvit-ma̍nasam | dhiya̍m | pra̱tnām | ṛ̱tasya̍ | pi̱pyuṣī̍m |
tam | ū̱m̐ iti̍ | sta̱vā̱ma̱ | yam | gira̍ḥ | indra̍m | u̱kthāni̍ | va̱vṛ̱dhuḥ |
pu̱rūṇi̍ | a̱sya̱ | pauṁsyā̍ | sisā̍santaḥ | va̱nā̱ma̱he̱ |
eto̱ iti̍ | nu | indra̍m | stavā̍ma | śu̱ddham | śu̱ddhena̍ | sāmnā̍ |
śu̱ddhaiḥ | u̱kthaiḥ | va̱vṛ̱dhvāṁsa̍m | śu̱ddhaḥ | ā̱śīḥ-vā̍n | ma̱ma̱ttu̱ |
indra̍ | śu̱ddhaḥ | na̱ḥ | ā | ga̱hi̱ | śu̱ddhaḥ | śu̱ddhābhi̍ḥ | ū̱ti-bhi̍ḥ |
śu̱ddhaḥ | ra̱yim | ni | dhā̱ra̱ya̱ | śu̱ddhaḥ | ma̱ma̱ddhi̱ | so̱myaḥ |
indra̍ | śu̱ddhaḥ | hi | na̱ḥ | ra̱yim | śu̱ddhaḥ | ratnā̍ni | dā̱śuṣe̍ |
śu̱ddhaḥ | vṛ̱trāṇi̍ | ji̱ghna̱se̱ | śu̱ddhaḥ | vāja̍m | si̱sā̱sa̱si̱ |
a̱smai | u̱ṣasa̍ḥ | ā | a̱ti̱ra̱nta̱ | yāma̍m | indrā̍ya | nakta̍m | ūrmyā̍ḥ | su̱-vāca̍ḥ |
a̱smai | āpa̍ḥ | mā̱tara̍ḥ | sa̱pta | ta̱sthu̱ḥ | nṛ-bhya̍ḥ | tarā̍ya | sindha̍vaḥ | su̱-pā̱rāḥ |
ati̍-viddhā | vi̱thu̱reṇa̍ | ci̱t | asrā̍ | triḥ | sa̱pta | sānu̍ | sam-hi̍tā | gi̱rī̱ṇām |
na | tat | de̱vaḥ | na | martya̍ḥ | tu̱tu̱ryā̱t | yāni̍ | pra-vṛ̍ddhaḥ | vṛ̱ṣa̱bhaḥ | ca̱kāra̍ |
indra̍sya | vajra̍ḥ | ā̱ya̱saḥ | ni-mi̍ślaḥ | indra̍sya | bā̱hvoḥ | bhūyi̍ṣṭham | oja̍ḥ |
śī̱rṣan | indra̍sya | krata̍vaḥ | ni̱re̱ke | ā̱san | ā | ī̱ṣa̱nta̱ | śrutyai̍ | u̱pā̱ke |
manye̍ | tvā̱ | ya̱jñiya̍m | ya̱jñiyā̍nām | manye̍ | tvā̱ | cyava̍nam | acyu̍tānām |
manye̍ | tvā̱ | satva̍nām | i̱ndra̱ | ke̱tum | manye̍ | tvā̱ | vṛ̱ṣa̱bham | ca̱rṣa̱ṇī̱nām |
ā | yat | vajra̍m | bā̱hvoḥ | i̱ndra̱ | dhatse̍ | ma̱da̱-cyuta̍m | aha̍ye | hanta̱vai | ū̱m̐ iti̍ |
pra | parva̍tāḥ | ana̍vanta | pra | gāva̍ḥ | pra | bra̱hmāṇa̍ḥ | a̱bhi̱-nakṣa̍ntaḥ | indra̍m |
tam | ū̱m̐ iti̍ | sta̱vā̱ma̱ | yaḥ | i̱mā | ja̱jāna̍ | viśvā̍ | jā̱tāni̍ | ava̍rāṇi | a̱smā̱t |
indre̍ṇa | mi̱tram | di̱dhi̱ṣe̱ma̱ | gī̱ḥ-bhiḥ | upo̱ iti̍ | nama̍ḥ-bhiḥ | vṛ̱ṣa̱bham | vi̱śe̱ma̱ |
vṛ̱trasya̍ | tvā̱ | śva̱sathā̍t | īṣa̍māṇāḥ | viśve̍ | de̱vāḥ | a̱ja̱hu̱ḥ | ye | sakhā̍yaḥ |
ma̱rut-bhi̍ḥ | i̱ndra̱ | sa̱khyam | te̱ | a̱stu̱ | atha̍ | i̱māḥ | viśvā̍ḥ | pṛta̍nāḥ | ja̱yā̱si̱ |
triḥ | ṣa̱ṣṭiḥ | tvā̱ | ma̱ruta̍ḥ | va̱vṛ̱dhā̱nāḥ | u̱srāḥ-i̍va | rā̱śaya̍ḥ | ya̱jñiyā̍saḥ |
upa̍ | tvā̱ | ā | i̱ma̱ḥ | kṛ̱dhi | na̱ḥ | bhā̱ga̱-dheya̍m | śuṣma̍m | te̱ | e̱nā | ha̱viṣā̍ | vi̱dhe̱ma̱ |
ti̱gmam | āyu̍dham | ma̱rutā̍m | anī̍kam | kaḥ | te̱ | i̱ndra̱ | prati̍ | vajra̍m | da̱dha̱rṣa̱ |
a̱nā̱yu̱dhāsa̍ḥ | asu̍rāḥ | a̱de̱vāḥ | ca̱kreṇa̍ | tān | apa̍ | va̱pa̱ | ṛ̱jī̱ṣi̱n |
ma̱he | u̱grāya̍ | ta̱vase̍ | su̱-vṛ̱ktim | pra | ī̱ra̱ya̱ | śi̱va-ta̍māya | pa̱śvaḥ |
girvā̍hase | gira̍ḥ | indrā̍ya | pū̱rvīḥ | dhe̱hi | ta̱nve̍ | ku̱vit | a̱ṅga | veda̍t |
u̱ktha-vā̍hase | vi̱-bhve̍ | ma̱nī̱ṣām | druṇā̍ | na | pā̱ram | ī̱ra̱ya̱ | na̱dīnā̍m |
ni | spṛ̱śa̱ | dhi̱yā | ta̱nvi̍ | śru̱tasya̍ | juṣṭa̍-tarasya | ku̱vit | a̱ṅga | veda̍t |
tat | vi̱vi̱ḍḍhi̱ | yat | te̱ | indra̍ḥ | jujo̍ṣat | stu̱hi | su̱-stu̱tim | nama̍sā | ā | vi̱vā̱sa̱ |
upa̍ | bhū̱ṣa̱ | ja̱ri̱ta̱ḥ | mā | ru̱va̱ṇya̱ḥ | śra̱vaya̍ | vāca̍m | ku̱vit | a̱ṅga | veda̍t |
ava̍ | dra̱psaḥ | a̱ṁśu̱-matī̍m | a̱ti̱ṣṭha̱t | i̱yā̱naḥ | kṛ̱ṣṇaḥ | da̱śa-bhi̍ḥ | sa̱hasrai̍ḥ |
āva̍t | tam | indra̍ḥ | śacyā̍ | dhama̍ntam | apa̍ | snehi̍tīḥ | nṛ̱-manā̍ḥ | a̱dha̱tta̱ |
dra̱psam | a̱pa̱śya̱m | viṣu̍ṇe | cara̍ntam | u̱pa̱-hva̱re | na̱dya̍ḥ | a̱ṁśu̱-matyā̍ḥ |
nabha̍ḥ | na | kṛ̱ṣṇam | a̱va̱ta̱sthi̱-vāṁsa̍m | iṣyā̍mi | va̱ḥ | vṛ̱ṣa̱ṇa̱ḥ | yudhya̍ta | ā̱jau |
adha̍ | dra̱psaḥ | a̱ṁśu̱-matyā̍ḥ | u̱pa-sthe̍ | adhā̍rayat | ta̱nva̍m | ti̱tvi̱ṣā̱ṇaḥ |
viśa̍ḥ | ade̍vīḥ | a̱bhi | ā̱-cara̍ntīḥ | bṛha̱spati̍nā | yu̱jā | indra̍ḥ | sa̱sa̱he̱ |
tvam | ha̱ | tyat | sa̱pta-bhya̍ḥ | jāya̍mānaḥ | a̱śa̱tru-bhya̍ḥ | a̱bha̱va̱ḥ | śatru̍ḥ | i̱ndra̱ |
gū̱ḻhe iti̍ | dyāvā̍pṛthi̱vī iti̍ | anu̍ | a̱vi̱nda̱ḥ | vi̱bhu̱mat-bhya̍ḥ | bhuva̍nebhyaḥ | raṇa̍m | dhā̱ḥ |
tvam | ha̱ | tyat | a̱pra̱ti̱-mā̱nam | oja̍ḥ | vajre̍ṇa | va̱jri̱n | dhṛ̱ṣi̱taḥ | ja̱gha̱ntha̱ |
tvam | śuṣṇa̍sya | ava̍ | a̱ti̱ra̱ḥ | vadha̍traiḥ | tvam | gāḥ | i̱ndra̱ | śacyā̍ | it | a̱vi̱nda̱ḥ |
tvam | ha̱ | tyat | vṛ̱ṣa̱bha̱ | ca̱rṣa̱ṇī̱nām | gha̱naḥ | vṛ̱trāṇā̍m | ta̱vi̱ṣaḥ | ba̱bhū̱tha̱ |
tvam | sindhū̍n | a̱sṛ̱ja̱ḥ | ta̱sta̱bhā̱nān | tvam | a̱paḥ | a̱ja̱ya̱ḥ | dā̱sa-pa̍tnīḥ |
saḥ | su̱-kratu̍ḥ | raṇi̍tā | yaḥ | su̱teṣu̍ | anu̍tta-manyuḥ | yaḥ | ahā̍-iva | re̱vān |
yaḥ | eka̍ḥ | it | nari̍ | apā̍ṁsi | kartā̍ | saḥ | vṛ̱tra̱-hā | prati̍ | it | a̱nyam | ā̱hu̱ḥ |
saḥ | vṛ̱tra̱-hā | indra̍ḥ | ca̱rṣa̱ṇi̱-dhṛt | tam | su̱-stu̱tyā | havya̍m | hu̱ve̱ma̱ |
saḥ | pra̱-a̱vi̱tā | ma̱gha-vā̍ | na̱ḥ | a̱dhi̱-va̱ktā | saḥ | vāja̍sya | śra̱va̱sya̍sya | dā̱tā |
saḥ | vṛ̱tra̱-hā | indra̍ḥ | ṛ̱bhu̱kṣāḥ | sa̱dyaḥ | ja̱jñā̱naḥ | havya̍ḥ | ba̱bhū̱va̱ |
kṛ̱ṇvan | apā̍ṁsi | naryā̍ | pu̱rūṇi̍ | soma̍ḥ | na | pī̱taḥ | havya̍ḥ | sakhi̍-bhyaḥ |
yāḥ | i̱ndra̱ | bhuja̍ḥ | ā | abha̍raḥ | sva̍ḥ-vān | asu̍rebhyaḥ |
sto̱tāra̍m | it | ma̱gha̱-va̱n | a̱sya̱ | va̱rdha̱ya̱ | ye | ca̱ | tve iti̍ | vṛ̱kta-ba̍rhiṣaḥ |
yam | i̱ndra̱ | da̱dhi̱ṣe | tvam | aśva̍m | gām | bhā̱gam | avya̍yam |
yaja̍māne | su̱nva̱ti | dakṣi̍ṇā-vati | tasmi̍n | tam | dhe̱hi̱ | mā | pa̱ṇau |
yaḥ | i̱ndra̱ | sasti̍ | a̱vra̱taḥ | a̱nu̱-svāpa̍m | ade̍va-yuḥ |
svaiḥ | saḥ | evai̍ḥ | mu̱mu̱ra̱t | poṣya̍m | ra̱yim | sa̱nu̱taḥ | dhe̱hi̱ | tam | tata̍ḥ |
yat | śa̱kra̱ | asi̍ | pa̱rā̱-vati̍ | yat | a̱rvā̱-vati̍ | vṛ̱tra̱-ha̱n |
ata̍ḥ | tvā̱ | gī̱ḥ-bhiḥ | dyu̱-gat | i̱ndra̱ | ke̱śi-bhi̍ḥ | su̱ta-vā̍n | ā | vi̱vā̱sa̱ti̱ |
yat | vā̱ | asi̍ | ro̱ca̱ne | di̱vaḥ | sa̱mu̱drasya̍ | adhi̍ | vi̱ṣṭapi̍ |
yat | pārthi̍ve | sada̍ne | vṛ̱tra̱ha̱n-ta̱ma̱ | yat | a̱ntari̍kṣe | ā | ga̱hi̱ |
saḥ | na̱ḥ | some̍ṣu | so̱ma̱-pā̱ḥ | su̱teṣu̍ | śa̱va̱sa̱ḥ | pa̱te̱ |
mā̱daya̍sva | rādha̍sā | sū̱nṛtā̍-vatā | indra̍ | rā̱yā | parī̍ṇasā |
mā | na̱ḥ | i̱ndra̱ | parā̍ | vṛ̱ṇa̱k | bhava̍ | na̱ḥ | sa̱dha̱-mādya̍ḥ |
tvam | na̱ḥ | ū̱tī | tvam | it | na̱ḥ | āpya̍m | mā | na̱ḥ | i̱ndra̱ | parā̍ | vṛ̱ṇa̱k |
a̱sme iti̍ | i̱ndra̱ | sacā̍ | su̱te | ni | sa̱da̱ | pī̱taye̍ | madhu̍ |
kṛ̱dhi | ja̱ri̱tre | ma̱gha̱-va̱n | ava̍ḥ | ma̱hat | a̱sme iti̍ | i̱ndra̱ | sacā̍ | su̱te |
na | tvā̱ | de̱vāsa̍ḥ | ā̱śa̱ta̱ | na | martyā̍saḥ | a̱dri̱-va̱ḥ |
viśvā̍ | jā̱tāni̍ | śava̍sā | a̱bhi̱-bhūḥ | a̱si̱ | na | tvā̱ | de̱vāsa̍ḥ | ā̱śa̱ta̱ |
viśvā̍ḥ | pṛta̍nāḥ | a̱bhi̱-bhūta̍ram | nara̍m | sa̱-jūḥ | ta̱ta̱kṣu̱ḥ | indra̍m | ja̱ja̱nuḥ | ca̱ | rā̱jase̍ |
kratvā̍ | vari̍ṣṭham | vare̍ | ā̱-muri̍m | u̱ta | u̱gram | oji̍ṣṭham | ta̱vasa̍m | ta̱ra̱svina̍m |
sam | ī̱m | re̱bhāsa̍ḥ | a̱sva̱ra̱n | indra̍m | soma̍sya | pī̱taye̍ |
sva̍ḥ-patim | yat | ī̱m | vṛ̱dhe | dhṛ̱ta-vra̍taḥ | hi | oja̍sā | sam | ū̱ti-bhi̍ḥ |
ne̱mim | na̱ma̱nti̱ | cakṣa̍sā | me̱ṣam | viprā̍ḥ | a̱bhi̱-svarā̍ |
su̱-dī̱taya̍ḥ | va̱ḥ | a̱druha̍ḥ | api̍ | karṇe̍ | ta̱ra̱svina̍ḥ | sam | ṛkva̍-bhiḥ |
tam | indra̍m | jo̱ha̱vī̱mi̱ | ma̱gha-vā̍nam | u̱gram | sa̱trā | dadhā̍nam | apra̍ti-skutam | śavā̍ṁsi |
maṁhi̍ṣṭhaḥ | gī̱ḥ-bhiḥ | ā | ca̱ | ya̱jñiya̍ḥ | va̱varta̍t | rā̱ye | na̱ḥ | viśvā̍ | su̱-pathā̍ | kṛ̱ṇo̱tu̱ | va̱jrī |
tvam | pura̍ḥ | i̱ndra̱ | ci̱kit | e̱nā̱ḥ | vi | oja̍sā | śa̱vi̱ṣṭha̱ | śa̱kra̱ | nā̱śa̱yadhyai̍ |
tvat | viśvā̍ni | bhuva̍nāni | va̱jri̱n | dyāvā̍ | re̱je̱te̱ iti̍ | pṛ̱thi̱vī iti̍ | ca̱ | bhī̱ṣā |
tat | mā̱ | ṛ̱tam | i̱ndra̱ | śū̱ra̱ | ci̱tra̱ | pā̱tu̱ | a̱paḥ | na | va̱jri̱n | du̱ḥ-i̱tā | ati̍ | pa̱rṣi̱ | bhūri̍ |
ka̱dā | na̱ḥ | i̱ndra̱ | rā̱yaḥ | ā | da̱śa̱sye̱ḥ | vi̱śva-psnya̍sya | spṛ̱ha̱yāyya̍sya | rā̱ja̱n |
indrā̍ya | sāma̍ | gā̱ya̱ta̱ | viprā̍ya | bṛ̱ha̱te | bṛ̱hat |
dha̱rma̱-kṛte̍ | vi̱pa̱ḥ-cite̍ | pa̱na̱syave̍ |
tvam | i̱ndra̱ | a̱bhi̱-bhūḥ | a̱si̱ | tvam | sūrya̍m | a̱ro̱ca̱ya̱ḥ |
vi̱śva-ka̍rmā | vi̱śva-de̍vaḥ | ma̱hān | a̱si̱ |
vi̱-bhrāja̍n | jyoti̍ṣā | sva̍ḥ | aga̍cchaḥ | ro̱ca̱nam | di̱vaḥ |
de̱vāḥ | te̱ | i̱ndra̱ | sa̱khyāya̍ | ye̱mi̱re̱ |
ā | i̱ndra̱ | na̱ḥ | ga̱dhi̱ | pri̱yaḥ | sa̱trā̱-jit | ago̍hyaḥ |
gi̱riḥ | na | vi̱śvata̍ḥ | pṛ̱thuḥ | pati̍ḥ | di̱vaḥ |
a̱bhi | hi | sa̱tya̱ | so̱ma̱-pā̱ḥ | u̱bhe iti̍ | ba̱bhūtha̍ | roda̍sī̱ iti̍ |
indra̍ | asi̍ | su̱nva̱taḥ | vṛ̱dhaḥ | pati̍ḥ | di̱vaḥ |
tvam | hi | śaśva̍tīnām | indra̍ | da̱rtā | pu̱rām | asi̍ |
ha̱ntā | dasyo̍ḥ | mano̍ḥ | vṛ̱dhaḥ | pati̍ḥ | di̱vaḥ |
adha̍ | hi | i̱ndra̱ | gi̱rva̱ṇa̱ḥ | upa̍ | tvā̱ | kāmā̍n | ma̱haḥ | sa̱sṛ̱jmahe̍ |
u̱dā-i̍va | yanta̍ḥ | u̱da-bhi̍ḥ |
vāḥ | na | tvā̱ | ya̱vyābhi̍ḥ | vardha̍nti | śū̱ra̱ | brahmā̍ṇi |
va̱vṛ̱dhvāṁsa̍m | ci̱t | a̱dri̱-va̱ḥ | di̱ve-di̍ve |
yu̱ñjanti̍ | harī̱ iti̍ | i̱ṣi̱rasya̍ | gātha̍yā | u̱rau | rathe̍ | u̱ru-yu̍ge |
i̱ndra̱-vāhā̍ | va̱ca̱ḥ-yujā̍ |
tvam | na̱ḥ | i̱ndra̱ | ā | bha̱ra̱ | oja̍ḥ | nṛ̱mṇam | śa̱ta̱kra̱to̱ iti̍ śata-krato | vi̱-ca̱rṣa̱ṇe̱ |
ā | vī̱ram | pṛ̱ta̱nā̱-saha̍m |
tvam | hi | na̱ḥ | pi̱tā | va̱so̱ iti̍ | tvam | mā̱tā | śa̱ta̱kra̱to̱ iti̍ śata-krato | ba̱bhūvi̍tha |
adha̍ | te̱ | su̱mnam | ī̱ma̱he̱ |
tvām | śu̱ṣmi̱n | pu̱ru̱-hū̱ta̱ | vā̱ja̱-yanta̍m | upa̍ | bru̱ve̱ | śa̱ta̱kra̱to̱ iti̍ śata-krato |
saḥ | na̱ḥ | rā̱sva̱ | su̱-vīrya̍m |
tvām | i̱dā | hyaḥ | nara̍ḥ | apī̍pyan | va̱jri̱n | bhūrṇa̍yaḥ |
saḥ | i̱ndra̱ | stoma̍-vāhasām | i̱ha | śru̱dhi̱ | upa̍ | svasa̍ram | ā | ga̱hi̱ |
matsva̍ | su̱-śi̱pra̱ | ha̱ri̱-va̱ḥ | tat | ī̱ma̱he̱ | tve iti̍ | ā | bhū̱ṣa̱nti̱ | ve̱dhasa̍ḥ |
tava̍ | śravā̍ṁsi | u̱pa̱-māni̍ | u̱kthyā̍ | su̱teṣu̍ | i̱ndra̱ | gi̱rva̱ṇa̱ḥ |
śrāya̍ntaḥ-iva | sūrya̍m | viśvā̍ | it | indra̍sya | bha̱kṣa̱ta̱ |
vasū̍ni | jā̱te | jana̍māne | oja̍sā | prati̍ | bhā̱gam | na | dī̱dhi̱ma̱ |
ana̍rśa-rātim | va̱su̱-dām | upa̍ | stu̱hi̱ | bha̱drāḥ | indra̍sya | rā̱taya̍ḥ |
saḥ | a̱sya̱ | kāma̍m | vi̱dha̱taḥ | na | ro̱ṣa̱ti̱ | mana̍ḥ | dā̱nāya̍ | co̱daya̍n |
tvam | i̱ndra̱ | pra-tū̍rtiṣu | a̱bhi | viśvā̍ḥ | a̱si̱ | spṛdha̍ḥ |
a̱śa̱sti̱-hā | ja̱ni̱tā | vi̱śva̱-tūḥ | a̱si̱ | tvam | tū̱rya̱ | ta̱ru̱ṣya̱taḥ |
anu̍ | te̱ | śuṣma̍m | tu̱raya̍ntam | ī̱ya̱tu̱ḥ | kṣo̱ṇī iti̍ | śiśu̍m | na | mā̱tarā̍ |
viśvā̍ḥ | te̱ | spṛdha̍ḥ | śna̱tha̱ya̱nta̱ | ma̱nyave̍ | vṛ̱tram | yat | i̱ndra̱ | tūrva̍si |
i̱taḥ | ū̱tī | va̱ḥ | a̱jara̍m | pra̱-he̱tāra̍m | apra̍-hitam |
ā̱śum | jetā̍ram | hetā̍ram | ra̱thi-ta̍mam | atū̍rtam | tu̱grya̱-vṛdha̍m |
i̱ṣka̱rtāra̍m | ani̍ḥ-kṛtam | saha̍ḥ-kṛtam | śa̱tam-ū̍tim | śa̱ta-kra̍tum |
sa̱mā̱nam | indra̍m | ava̍se | ha̱vā̱ma̱he̱ | vasa̍vānam | va̱su̱-juva̍m |
a̱yam | te̱ | e̱mi̱ | ta̱nvā̍ | pu̱rastā̍t | viśve̍ | de̱vāḥ | a̱bhi | mā̱ | ya̱nti̱ | pa̱ścāt |
ya̱dā | mahya̍m | dīdha̍raḥ | bhā̱gam | i̱ndra̱ | āt | it | mayā̍ | kṛ̱ṇa̱va̱ḥ | vī̱ryā̍ṇi |
dadhā̍mi | te̱ | madhu̍naḥ | bha̱kṣam | agre̍ | hi̱taḥ | te̱ | bhā̱gaḥ | su̱taḥ | a̱stu̱ | soma̍ḥ |
asa̍ḥ | ca̱ | tvam | da̱kṣi̱ṇa̱taḥ | sakhā̍ | me̱ | adha̍ | vṛ̱trāṇi̍ | ja̱ṅgha̱nā̱va̱ | bhūri̍ |
pra | su | stoma̍m | bha̱ra̱ta̱ | vā̱ja̱-yanta̍ḥ | indrā̍ya | sa̱tyam | yadi̍ | sa̱tyam | asti̍ |
na | indra̍ḥ | a̱sti̱ | iti̍ | nema̍ḥ | ū̱m̐ iti̍ | tva̱ḥ | ā̱ha̱ | kaḥ | ī̱m | da̱da̱rśa̱ | kam | a̱bhi | sta̱vā̱ma̱ |
a̱yam | a̱smi̱ | ja̱ri̱ta̱riti̍ | paśya̍ | mā̱ | i̱ha | viśvā̍ | jā̱tāni̍ | a̱bhi | a̱smi̱ | ma̱hnā |
ṛ̱tasya̍ | mā̱ | pra̱-diśa̍ḥ | va̱rdha̱ya̱nti̱ | ā̱-da̱rdi̱raḥ | bhuva̍nā | da̱rda̱rī̱mi̱ |
ā | yat | mā̱ | ve̱nāḥ | aru̍han | ṛ̱tasya̍ | eka̍m | āsī̍nam | ha̱rya̱tasya̍ | pṛ̱ṣṭhe |
mana̍ḥ | ci̱t | me̱ | hṛ̱de | ā | prati̍ | a̱vo̱ca̱t | aci̍kradan | śiśu̍-mantaḥ | sakhā̍yaḥ |
viśvā̍ | it | tā | te̱ | sava̍neṣu | pra̱-vācyā̍ | yā | ca̱kartha̍ | ma̱gha̱-va̱n | i̱ndra̱ | su̱nva̱te |
pārā̍vatam | yat | pu̱ru̱-sa̱ṁbhṛ̱tam | vasu̍ | a̱pa̱-avṛ̍ṇoḥ | śa̱ra̱bhāya̍ | ṛṣi̍-bandhave |
pra | nū̱nam | dhā̱va̱ta̱ | pṛtha̍k | na | i̱ha | yaḥ | va̱ḥ | avā̍varīt |
ni | sī̱m | vṛ̱trasya̍ | marma̍ṇi | vajra̍m | indra̍ḥ | a̱pī̱pa̱ta̱t |
mana̍ḥ-javāḥ | aya̍mānaḥ | ā̱ya̱sīm | a̱ta̱ra̱t | pura̍m |
diva̍m | su̱-pa̱rṇaḥ | ga̱tvāya̍ | soma̍m | va̱jriṇe̍ | ā | a̱bha̱ra̱t |
sa̱mu̱dre | a̱ntariti̍ | śa̱ya̱te̱ | u̱dnā | vajra̍ḥ | a̱bhi-vṛ̍taḥ |
bhara̍nti | a̱smai̱ | sa̱m-yata̍ḥ | pu̱raḥ-pra̍sravaṇāḥ | ba̱lim |
yat | vāk | vada̍ntī | a̱vi̱-ce̱ta̱nāni̍ | rāṣṭrī̍ | de̱vānā̍m | ni̱-sa̱sāda̍ | ma̱ndrā |
cata̍sraḥ | ūrja̍m | du̱du̱he̱ | payā̍ṁsi | kva̍ | svi̱t | a̱syā̱ḥ | pa̱ra̱mam | ja̱gā̱ma̱ |
de̱vīm | vāca̍m | a̱ja̱na̱ya̱nta̱ | de̱vāḥ | tām | vi̱śva-rū̍pāḥ | pa̱śava̍ḥ | va̱da̱nti̱ |
sā | na̱ḥ | ma̱ndrā | iṣa̍m | ūrja̍m | duhā̍nā | dhe̱nuḥ | vāk | a̱smān | upa̍ | su-stu̍tā | ā | e̱tu̱ |
sakhe̍ | vi̱ṣṇo̱ iti̍ | vi̱-ta̱ram | vi | kra̱ma̱sva̱ | dyauḥ | de̱hi | lo̱kam | vajrā̍ya | vi̱-skabhe̍ |
hanā̍va | vṛ̱tram | ri̱ṇacā̍va | sindhū̍n | indra̍sya | ya̱ntu̱ | pra̱-sa̱ve | vi-sṛ̍ṣṭāḥ |
ṛdha̍k | i̱tthā | saḥ | martya̍ḥ | śa̱śa̱me | de̱va-tā̍taye |
yaḥ | nū̱nam | mi̱trāvaru̍ṇau | a̱bhiṣṭa̍ye | ā̱-ca̱kre | ha̱vya-dā̍taye |
varṣi̍ṣṭha-kṣatrau | u̱ru̱-cakṣa̍sā | narā̍ | rājā̍nā | dī̱rgha̱śrut-ta̍mā |
tā | bā̱hutā̍ | na | da̱ṁsanā̍ | ra̱tha̱rya̱ta̱ḥ | sā̱kam | sūrya̍sya | ra̱śmi-bhi̍ḥ |
pra | yaḥ | vā̱m | mi̱trā̱va̱ru̱ṇā̱ | a̱ji̱raḥ | dū̱taḥ | adra̍vat |
aya̍ḥ-śīrṣā | made̍-raghuḥ |
na | yaḥ | sa̱m-pṛcche̍ | na | puna̍ḥ | havī̍tave | na | sa̱m-vā̱dāya̍ | rama̍te |
tasmā̍t | na̱ḥ | a̱dya | sam-ṛ̍teḥ | u̱ru̱ṣya̱ta̱m | bā̱hu-bhyā̍m | na̱ḥ | u̱ru̱ṣya̱ta̱m |
pra | mi̱trāya̍ | pra | a̱rya̱mṇe | sa̱ca̱thya̍m | ṛ̱ta̱va̱so̱ ityṛ̍ta-vaso |
va̱rū̱thya̍m | varu̍ṇe | chandya̍m | vaca̍ḥ | sto̱tram | rāja̍-su | gā̱ya̱ta̱ |
te | hi̱nvi̱re̱ | a̱ru̱ṇam | jenya̍m | vasu̍ | eka̍m | pu̱tram | ti̱sṝ̱ṇām |
te | dhāmā̍ni | a̱mṛtā̍ḥ | martyā̍nām | ada̍bdhāḥ | a̱bhi | ca̱kṣa̱te̱ |
ā | me̱ | vacā̍ṁsi | ut-ya̍tā | dyu̱mat-ta̍māni | kartvā̍ |
u̱bhā | yā̱ta̱m | nā̱sa̱tyā̱ | sa̱-joṣa̍sā | prati̍ | ha̱vyāni̍ | vī̱taye̍ |
rā̱tim | yat | vā̱m | a̱ra̱kṣasa̍m | havā̍mahe | yu̱vābhyā̍m | vā̱ji̱nī̱va̱sū̱ iti̍ vājinī-vasū |
prācī̍m | hotrā̍m | pra̱-ti̱rantau̍ | i̱ta̱m | na̱rā̱ | gṛ̱ṇā̱nā | ja̱mat-a̍gninā |
ā | na̱ḥ | ya̱jñam | di̱vi̱-spṛśa̍m | vāyo̱ iti̍ | yā̱hi | su̱manma̍-bhiḥ |
a̱ntariti̍ | pa̱vitre̍ | u̱pari̍ | śrī̱ṇā̱naḥ | a̱yam | śu̱kraḥ | a̱yā̱mi̱ | te̱ |
veti̍ | a̱dhva̱ryuḥ | pa̱thi-bhi̍ḥ | raji̍ṣṭhaiḥ | prati̍ | ha̱vyāni̍ | vī̱taye̍ |
adha̍ | ni̱yu̱tva̱ḥ | u̱bhaya̍sya | na̱ḥ | pi̱ba̱ | śuci̍m | soma̍m | go-ā̍śiram |
baṭ | ma̱hān | a̱si̱ | sū̱rya̱ | baṭ | ā̱di̱tya̱ | ma̱hān | a̱si̱ |
ma̱haḥ | te̱ | sa̱taḥ | ma̱hi̱mā | pa̱na̱sya̱te̱ | a̱ddhā | de̱va̱ | ma̱hān | a̱si̱ |
baṭ | sū̱rya̱ | śrava̍sā | ma̱hān | a̱si̱ | sa̱trā | de̱va̱ | ma̱hān | a̱si̱ |
ma̱hnā | de̱vānā̍m | a̱su̱rya̍ḥ | pu̱raḥ-hi̍taḥ | vi̱-bhu | jyoti̍ḥ | adā̍bhyam |
i̱yam | yā | nīcī̍ | a̱rkiṇī̍ | rū̱pā | rohi̍ṇyā | kṛ̱tā |
ci̱trā-i̍va | prati̍ | a̱da̱rśi̱ | ā̱-ya̱tī | a̱ntaḥ | da̱śa-su̍ | bā̱huṣu̍ |
pra̱-jāḥ | ha̱ | ti̱sraḥ | a̱ti̱-āya̍m | ī̱yu̱ḥ | ni | a̱nyāḥ | a̱rkam | a̱bhita̍ḥ | vi̱vi̱śre̱ |
bṛ̱hat | ha̱ | ta̱sthau̱ | bhuva̍neṣu | a̱ntariti̍ | pava̍mānaḥ | ha̱rita̍ḥ | ā | vi̱ve̱śa̱ |
mā̱tā | ru̱drāṇā̍m | du̱hi̱tā | vasū̍nām | svasā̍ | ā̱di̱tyānā̍m | a̱mṛta̍sya | nābhi̍ḥ |
pra | nu | vo̱ca̱m | ci̱ki̱tuṣe̍ | janā̍ya | mā | gām | anā̍gām | adi̍tim | va̱dhi̱ṣṭa̱ |
va̱ca̱ḥ-vida̍m | vāca̍m | u̱t-ī̱raya̍ntīm | viśvā̍bhiḥ | dhī̱bhiḥ | u̱pa̱-tiṣṭha̍mānām |
de̱vīm | de̱vebhya̍ḥ | pari̍ | ā̱-ī̱yuṣī̍m | gām | ā | mā̱ | a̱vṛ̱kta̱ | martya̍ḥ | da̱bhra-ce̍tāḥ |
tvam | a̱gne̱ | bṛ̱hat | vaya̍ḥ | dadhā̍si | de̱va̱ | dā̱śuṣe̍ |
ka̱viḥ | gṛ̱ha-pa̍tiḥ | yuvā̍ |
saḥ | na̱ḥ | īḻā̍nayā | sa̱ha | de̱vān | a̱gne̱ | du̱va̱syuvā̍ |
ci̱kit | vi̱bhā̱no̱ iti̍ vi-bhāno | ā | va̱ha̱ |
tvayā̍ | ha̱ | svi̱t | yu̱jā | va̱yam | codi̍ṣṭhena | ya̱vi̱ṣṭhya̱ |
a̱bhi | sma̱ḥ | vāja̍-sātaye |
au̱rva̱bhṛ̱gu̱-vat | śuci̍m | a̱pna̱vā̱na̱-vat | ā | hu̱ve̱ |
a̱gnim | sa̱mu̱dra-vā̍sasam |
hu̱ve | vāta̍-svanam | ka̱vim | pa̱rjanya̍-krandyam | saha̍ḥ |
a̱gnim | sa̱mu̱dra-vā̍sasam |
ā | sa̱vam | sa̱vi̱tuḥ | ya̱thā̱ | bhaga̍sya-iva | bhu̱jim | hu̱ve̱ |
a̱gnim | sa̱mu̱dra-vā̍sasam |
a̱gnim | va̱ḥ | vṛ̱dhanta̍m | a̱dhva̱rāṇā̍m | pu̱ru̱-tama̍m |
accha̍ | naptre̍ | saha̍svate |
a̱yam | yathā̍ | na̱ḥ | ā̱-bhuva̍t | tvaṣṭā̍ | rū̱pā-i̍va | takṣyā̍ |
a̱sya | kratvā̍ | yaśa̍svataḥ |
a̱yam | viśvā̍ḥ | a̱bhi | śriya̍ḥ | a̱gniḥ | de̱veṣu̍ | pa̱tya̱te̱ |
ā | vājai̍ḥ | upa̍ | na̱ḥ | ga̱ma̱t |
viśve̍ṣām | i̱ha | stu̱hi̱ | hotṝ̍ṇām | ya̱śaḥ-ta̍mam |
a̱gnim | ya̱jñeṣu̍ | pū̱rvyam |
śī̱ram | pā̱va̱ka-śo̍ciṣam | jyeṣṭha̍ḥ | yaḥ | dame̍ṣu | ā |
dī̱dāya̍ | dī̱rgha̱śrut-ta̍maḥ |
tam | arva̍ntam | na | sā̱na̱sim | gṛ̱ṇī̱hi | vi̱pra̱ | śu̱ṣmiṇa̍m |
mi̱tram | na | yā̱ta̱yat-ja̍nam |
upa̍ | tvā̱ | jā̱maya̍ḥ | gira̍ḥ | dedi̍śatīḥ | ha̱vi̱ḥ-kṛta̍ḥ |
vā̱yoḥ | anī̍ke | a̱sthi̱ra̱n |
yasya̍ | tri̱-dhātu̍ | avṛ̍tam | ba̱rhiḥ | ta̱sthau | asa̍m-dinam |
āpa̍ḥ | ci̱t | ni | da̱dha̱ | pa̱dam |
pa̱dam | de̱vasya̍ | mī̱ḻhuṣa̍ḥ | anā̍dhṛṣṭābhiḥ | ū̱ti-bhi̍ḥ |
bha̱drā | sūrya̍ḥ-iva | u̱pa̱-dṛk |
agne̍ | ghṛ̱tasya̍ | dhī̱ti-bhi̍ḥ | te̱pā̱naḥ | de̱va̱ | śo̱ciṣā̍ |
ā | de̱vān | va̱kṣi̱ | yakṣi̍ | ca̱ |
tam | tvā̱ | a̱ja̱na̱nta̱ | mā̱tara̍ḥ | ka̱vim | de̱vāsa̍ḥ | a̱ṅgi̱ra̱ḥ |
ha̱vya̱-vāha̍m | ama̍rtyam |
pra-ce̍tasam | tvā̱ | ka̱ve̱ | agne̍ | dū̱tam | vare̍ṇyam |
ha̱vya̱-vāha̍m | ni | se̱di̱re̱ |
na̱hi | me̱ | asti̍ | aghnyā̍ | na | sva-dhi̍tiḥ | vana̍n-vati |
atha̍ | e̱tā̱dṛk | bha̱rā̱mi̱ | te̱ |
yat | a̱gne̱ | kāni̍ | kāni̍ | ci̱t | ā | te̱ | dārū̍ṇi | da̱dhmasi̍ |
tā | ju̱ṣa̱sva̱ | ya̱vi̱ṣṭhya̱ |
yat | atti̍ | u̱pa̱-jihvi̍kā | yat | va̱mraḥ | a̱ti̱-sarpa̍ti |
sarva̍m | tat | a̱stu̱ | te̱ | ghṛ̱tam |
a̱gnim | indhā̍naḥ | mana̍sā | dhiya̍m | sa̱ce̱ta̱ | martya̍ḥ |
a̱gnim | ī̱dhe̱ | vi̱vasva̍-bhiḥ |
ada̍rśi | gā̱tu̱vit-ta̍maḥ | yasmi̍n | vra̱tāni̍ | ā̱-da̱dhuḥ |
upo̱ iti̍ | su | jā̱tam | ārya̍sya | vardha̍nam | a̱gnim | na̱kṣa̱nta̱ | na̱ḥ | gira̍ḥ |
pra | daiva̍ḥ-dāsaḥ | a̱gniḥ | de̱vān | accha̍ | na | ma̱jmanā̍ |
anu̍ | mā̱tara̍m | pṛ̱thi̱vīm | vi | va̱vṛ̱te̱ | ta̱sthau | nāka̍sya | sāna̍vi |
yasmā̍t | reja̍nta | kṛ̱ṣṭaya̍ḥ | ca̱rkṛtyā̍ni | kṛ̱ṇva̱taḥ |
sa̱ha̱sra̱-sām | me̱dhasā̍tau-iva | tmanā̍ | a̱gnim | dhī̱bhiḥ | sa̱pa̱rya̱ta̱ |
pra | yam | rā̱ye | ninī̍ṣasi | marta̍ḥ | yaḥ | te̱ | va̱so̱ iti̍ | dāśa̍t |
saḥ | vī̱ram | dha̱tte̱ | a̱gne̱ | u̱ktha̱-śa̱ṁsina̍m | tmanā̍ | sa̱ha̱sra̱-po̱ṣiṇa̍m |
saḥ | dṛ̱ḻhe | ci̱t | a̱bhi | tṛ̱ṇa̱tti̱ | vāja̍m | arva̍tā | saḥ | dha̱tte̱ | akṣi̍ti | śrava̍ḥ |
tve iti̍ | de̱va̱-trā | sadā̍ | pu̱ru̱va̱so̱ iti̍ puru-vaso | viśvā̍ | vā̱māni̍ | dhī̱ma̱hi̱ |
yaḥ | viśvā̍ | daya̍te | vasu̍ | hotā̍ | ma̱ndraḥ | janā̍nām |
madho̍ḥ | na | pātrā̍ | pra̱tha̱māni̍ | a̱smai̱ | pra | stomā̍ḥ | ya̱nti̱ | a̱gnaye̍ |
aśva̍m | na | gī̱ḥ-bhiḥ | ra̱thya̍m | su̱-dāna̍vaḥ | ma̱rmṛ̱jyante̍ | de̱va̱-yava̍ḥ |
u̱bhe iti̍ | to̱ke iti̍ | tana̍ye | da̱sma̱ | vi̱śpa̱te̱ | parṣi̍ | rādha̍ḥ | ma̱ghonā̍m |
pra | maṁhi̍ṣṭhāya | gā̱ya̱ta̱ | ṛ̱ta-vne̍ | bṛ̱ha̱te | śu̱kra-śo̍ciṣe |
upa̍-stutāsaḥ | a̱gnaye̍ |
ā | va̱ṁsa̱te̱ | ma̱gha-vā̍ | vī̱ra-va̍t | yaśa̍ḥ | sam-i̍ddhaḥ | dyu̱mnī | ā-hu̍taḥ |
ku̱vit | na̱ḥ | a̱sya̱ | su̱-ma̱tiḥ | navī̍yasī | accha̍ | vāje̍bhiḥ | ā̱-gama̍t |
preṣṭha̍m | ū̱m̐ iti̍ | pri̱yāṇā̍m | stu̱hi | ā̱-sā̱va̱ | ati̍thim |
a̱gnim | rathā̍nām | yama̍m |
ut-i̍tā | yaḥ | ni-di̍tā | vedi̍tā | vasu̍ | ā | ya̱jñiya̍ḥ | va̱varta̍ti |
du̱starā̍ḥ | yasya̍ | pra̱va̱ṇe | na | ū̱rmaya̍ḥ | dhi̱yā | vāja̍m | sisā̍sataḥ |
mā | na̱ḥ | hṛ̱ṇī̱tā̱m | ati̍thiḥ | vasu̍ḥ | a̱gniḥ | pu̱ru̱-pra̱śa̱staḥ | e̱ṣaḥ |
yaḥ | su̱-hotā̍ | su̱-a̱dhva̱raḥ |
mo iti̍ | te | ri̱ṣa̱n | ye | accho̍kti-bhiḥ | va̱so̱ iti̍ | agne̍ | kebhi̍ḥ | ci̱t | evai̍ḥ |
kī̱riḥ | ci̱t | hi | tvām | īṭṭe̍ | dū̱tyā̍ya | rā̱ta-ha̍vyaḥ | su̱-a̱dhva̱raḥ |
ā | a̱gne̱ | yā̱hi̱ | ma̱rut-sa̍khā | ru̱drebhi̍ḥ | soma̍-pītaye |
sobha̍ryāḥ | upa̍ | su̱-stu̱tim | mā̱daya̍sva | sva̍ḥ-nare |
svādi̍ṣṭhayā | madi̍ṣṭhayā | pava̍sva | so̱ma̱ | dhāra̍yā |
indrā̍ya | pāta̍ve | su̱taḥ |
ra̱kṣa̱ḥ-hā | vi̱śva-ca̍rṣaṇiḥ | a̱bhi | yoni̍m | aya̍ḥ-hatam |
druṇā̍ | sa̱dha-stha̍m | ā | a̱sa̱da̱t |
va̱ri̱va̱ḥ-dhāta̍maḥ | bha̱va̱ | maṁhi̍ṣṭhaḥ | vṛ̱tra̱han-ta̍maḥ |
parṣi̍ | rādha̍ḥ | ma̱ghonā̍m |
a̱bhi | a̱rṣa̱ | ma̱hānā̍m | de̱vānā̍m | vī̱tim | andha̍sā |
a̱bhi | vāja̍m | u̱ta | śrava̍ḥ |
tvām | accha̍ | ca̱rā̱ma̱si̱ | tat | it | artha̍m | di̱ve-di̍ve |
indo̱ iti̍ | tve iti̍ | na̱ḥ | ā̱-śasa̍ḥ |
pu̱nāti̍ | te̱ | pa̱ri̱-sruta̍m | soma̍m | sūrya̍sya | du̱hi̱tā |
vāre̍ṇa | śaśva̍tā | tanā̍ |
tam | ī̱m | aṇvī̍ḥ | sa̱-ma̱rye | ā | gṛ̱bhṇanti̍ | yoṣa̍ṇaḥ | daśa̍ |
svasā̍raḥ | pārye̍ | di̱vi |
tam | ī̱m | hi̱nva̱nti̱ | a̱gruva̍ḥ | dhama̍nti | bā̱ku̱ram | dṛti̍m |
tri̱-dhātu̍ | vā̱ra̱ṇam | madhu̍ |
a̱bhi | i̱mam | aghnyā̍ḥ | u̱ta | śrī̱ṇanti̍ | dhe̱nava̍ḥ | śiśu̍m |
soma̍m | indrā̍ya | pāta̍ve |
a̱sya | it | indra̍ḥ | made̍ṣu | ā | viśvā̍ | vṛ̱trāṇi̍ | ji̱ghna̱te̱ |
śūra̍ḥ | ma̱ghā | ca̱ | ma̱ṁha̱te̱ |
pava̍sva | de̱va̱-vīḥ | ati̍ | pa̱vitra̍m | so̱ma̱ | raṁhyā̍ |
indra̍m | i̱ndo̱ iti̍ | vṛṣā̍ | ā | vi̱śa̱ |
ā | va̱cya̱sva̱ | mahi̍ | psara̍ḥ | vṛṣā̍ | i̱ndo̱ iti̍ | dyu̱mnava̍t-tamaḥ |
ā | yoni̍m | dha̱rṇa̱siḥ | sa̱da̱ḥ |
adhu̍kṣata | pri̱yam | madhu̍ | dhārā̍ | su̱tasya̍ | ve̱dhasa̍ḥ |
a̱paḥ | va̱si̱ṣṭa̱ | su̱-kratu̍ḥ |
ma̱hānta̍m | tvā̱ | ma̱hīḥ | anu̍ | āpa̍ḥ | a̱rṣa̱nti̱ | sindha̍vaḥ |
yat | gobhi̍ḥ | vā̱sa̱yi̱ṣyase̍ |
sa̱mu̱draḥ | a̱p-su | ma̱mṛ̱je̱ | vi̱ṣṭa̱mbhaḥ | dha̱ruṇa̍ḥ | di̱vaḥ |
soma̍ḥ | pa̱vitre̍ | a̱sma̱-yuḥ |
aci̍kradat | vṛṣā̍ | hari̍ḥ | ma̱hān | mi̱traḥ | na | da̱rśa̱taḥ |
sam | sūrye̍ṇa | ro̱ca̱te̱ |
gira̍ḥ | te̱ | i̱ndo̱ iti̍ | oja̍sā | ma̱rmṛ̱jyante̍ | a̱pa̱syuva̍ḥ |
yābhi̍ḥ | madā̍ya | śumbha̍se |
tam | tvā̱ | madā̍ya | ghṛṣva̍ye | ū̱m̐ iti̍ | lo̱ka̱-kṛ̱tnum | ī̱ma̱he̱ |
tava̍ | pra-śa̍stayaḥ | ma̱hīḥ |
a̱smabhya̍m | i̱ndo̱ iti̍ | i̱ndra̱-yuḥ | madhva̍ḥ | pa̱va̱sva̱ | dhāra̍yā |
pa̱rjanya̍ḥ | vṛ̱ṣṭi̱mān-i̍va |
go̱-sāḥ | i̱ndo̱ iti̍ | nṛ̱-sāḥ | a̱si̱ | a̱śva̱-sāḥ | vā̱ja̱-sāḥ | u̱ta |
ā̱tmā | ya̱jñasya̍ | pū̱rvyaḥ |
e̱ṣaḥ | de̱vaḥ | ama̍rtyaḥ | pa̱rṇa̱vīḥ-i̍va | dī̱ya̱ti̱ |
a̱bhi | droṇā̍ni | ā̱-sada̍m |
e̱ṣaḥ | de̱vaḥ | vi̱pā | kṛ̱taḥ | ati̍ | hvarā̍ṁsi | dhā̱va̱ti̱ |
pava̍mānaḥ | adā̍bhyaḥ |
e̱ṣaḥ | de̱vaḥ | vi̱pa̱nyu-bhi̍ḥ | pava̍mānaḥ | ṛ̱ta̱yu-bhi̍ḥ |
hari̍ḥ | vājā̍ya | mṛ̱jya̱te̱ |
e̱ṣaḥ | viśvā̍ni | vāryā̍ | śūra̍ḥ | yan-i̍va | satva̍-bhiḥ |
pava̍mānaḥ | si̱sā̱sa̱ti̱ |
e̱ṣaḥ | de̱vaḥ | ra̱tha̱rya̱ti̱ | pava̍mānaḥ | da̱śa̱sya̱ti̱ |
ā̱viḥ | kṛ̱ṇo̱ti̱ | va̱gva̱num |
e̱ṣaḥ | viprai̍ḥ | a̱bhi-stu̍taḥ | a̱paḥ | de̱vaḥ | vi | gā̱ha̱te̱ |
dadha̍t | ratnā̍ni | dā̱śuṣe̍ |
e̱ṣaḥ | diva̍m | vi | dhā̱va̱ti̱ | ti̱raḥ | rajā̍ṁsi | dhāra̍yā |
pava̍mānaḥ | kani̍kradat |
e̱ṣaḥ | diva̍m | vi | ā | a̱sa̱ra̱t | ti̱raḥ | rajā̍ṁsi | aspṛ̍taḥ |
pava̍mānaḥ | su̱-a̱dhva̱raḥ |
e̱ṣaḥ | pra̱tnena̍ | janma̍nā | de̱vaḥ | de̱vebhya̍ḥ | su̱taḥ |
hari̍ḥ | pa̱vitre̍ | a̱rṣa̱ti̱ |
e̱ṣaḥ | ū̱m̐ iti̍ | syaḥ | pu̱ru̱-vra̱taḥ | ja̱jñā̱naḥ | ja̱naya̍n | iṣa̍ḥ |
dhāra̍yā | pa̱va̱te̱ | su̱taḥ |
sana̍ | ca̱ | so̱ma̱ | jeṣi̍ | ca̱ | pava̍māna | mahi̍ | śrava̍ḥ |
atha̍ | na̱ḥ | vasya̍saḥ | kṛ̱dhi̱ |
sana̍ | jyoti̍ḥ | sana̍ | sva̍ḥ | viśvā̍ | ca̱ | so̱ma̱ | saubha̍gā |
atha̍ | na̱ḥ | vasya̍saḥ | kṛ̱dhi̱ |
sanā̍ | dakṣa̍m | u̱ta | kratu̍m | apa̍ | so̱ma̱ | mṛdha̍ḥ | ja̱hi̱ |
atha̍ | na̱ḥ | vasya̍saḥ | kṛ̱dhi̱ |
pavi̍tāraḥ | pu̱nī̱tana̍ | soma̍m | indrā̍ya | pāta̍ve |
atha̍ | na̱ḥ | vasya̍saḥ | kṛ̱dhi̱ |
tvam | sūrye̍ | na̱ḥ | ā | bha̱ja̱ | tava̍ | kratvā̍ | tava̍ | ū̱ti-bhi̍ḥ |
atha̍ | na̱ḥ | vasya̍saḥ | kṛ̱dhi̱ |
tava̍ | kratvā̍ | tava̍ | ū̱ti-bhi̍ḥ | jyok | pa̱śye̱ma̱ | sūrya̍m |
atha̍ | na̱ḥ | vasya̍saḥ | kṛ̱dhi̱ |
a̱bhi | a̱rṣa̱ | su̱-ā̱yu̱dha̱ | soma̍ | dvi̱-barha̍sam | ra̱yim |
atha̍ | na̱ḥ | vasya̍saḥ | kṛ̱dhi̱ |
a̱bhi | a̱rṣa̱ | ana̍pa-cyutaḥ | ra̱yim | sa̱mat-su̍ | sa̱sa̱hiḥ |
atha̍ | na̱ḥ | vasya̍saḥ | kṛ̱dhi̱ |
tvām | ya̱jñaiḥ | a̱vī̱vṛ̱dha̱n | pava̍māna | vi-dha̍rmaṇi |
atha̍ | na̱ḥ | vasya̍saḥ | kṛ̱dhi̱ |
ra̱yim | na̱ḥ | ci̱tram | a̱śvina̍m | indo̱ iti̍ | vi̱śva-ā̍yum | ā | bha̱ra̱ |
atha̍ | na̱ḥ | vasya̍saḥ | kṛ̱dhi̱ |
sam-i̍ddhaḥ | vi̱śvata̍ḥ | pati̍ḥ | pava̍mānaḥ | vi | rā̱ja̱ti̱ |
prī̱ṇan | vṛṣā̍ | kani̍kradat |
tanū̱3̱̍-napā̍t | pava̍mānaḥ | śṛṅge̱ iti̍ | śiśā̍naḥ | a̱rṣa̱ti̱ |
a̱ntari̍kṣeṇa | rāra̍jat |
ī̱ḻenya̍ḥ | pava̍mānaḥ | ra̱yiḥ | vi | rā̱ja̱ti̱ | dyu̱-mān |
madho̍ḥ | dhārā̍bhiḥ | oja̍sā |
ba̱rhiḥ | prā̱cīna̍m | oja̍sā | pava̍mānaḥ | stṛ̱ṇan | hari̍ḥ |
de̱veṣu̍ | de̱vaḥ | ī̱ya̱te̱ |
ut | ātai̍ḥ | ji̱ha̱te̱ | bṛ̱hat | dvāra̍ḥ | de̱vīḥ | hi̱ra̱ṇyayī̍ḥ |
pava̍mānena | su-stu̍tāḥ |
su̱śi̱lpe iti̍ su̱-śi̱lpe | bṛ̱ha̱tī iti̍ | ma̱hī iti̍ | pava̍mānaḥ | vṛ̱ṣa̱ṇya̱ti̱ |
nakto̱ṣasā̍ | na | da̱rśa̱te iti̍ |
u̱bhā | de̱vā | nṛ̱-cakṣa̍sā | hotā̍rā | daivyā̍ | hu̱ve̱ |
pava̍mānaḥ | indra̍ḥ | vṛṣā̍ |
bhāra̍tī | pava̍mānasya | sara̍svatī | iḻā̍ | ma̱hī |
i̱mam | na̱ḥ | ya̱jñam | ā | ga̱ma̱n | ti̱sraḥ | de̱vīḥ | su̱-peśa̍saḥ |
tvaṣṭā̍ram | a̱gra̱-jām | go̱pām | pu̱ra̱ḥ-yāvā̍nam | ā | hu̱ve̱ |
indu̍ḥ | indra̍ḥ | vṛṣā̍ | hari̍ḥ | pava̍mānaḥ | pra̱jā-pa̍tiḥ |
vana̱spati̍m | pa̱va̱mā̱na̱ | madhvā̍ | sam | a̱ṅgdhi̱ | dhāra̍yā |
sa̱hasra̍-valśam | hari̍tam | bhrāja̍mānam | hi̱ra̱ṇyaya̍m |
viśve̍ | de̱vā̱ḥ | svāhā̍-kṛtim | pava̍mānasya | ā | ga̱ta̱ |
vā̱yuḥ | bṛha̱spati̍ḥ | sūrya̍ḥ | a̱gniḥ | indra̍ḥ | sa̱-joṣa̍saḥ |
ma̱ndrayā̍ | so̱ma̱ | dhāra̍yā | vṛṣā̍ | pa̱va̱sva̱ | de̱va̱-yuḥ |
avya̍ḥ | vāre̍ṣu | a̱sma̱-yuḥ |
a̱bhi | tyam | madya̍m | mada̍m | indo̱ iti̍ | indra̍ḥ | iti̍ | kṣa̱ra̱ |
a̱bhi | vā̱jina̍ḥ | arva̍taḥ |
a̱bhi | tyam | pū̱rvyam | mada̍m | su̱vā̱naḥ | a̱rṣa̱ | pa̱vitre̍ | ā |
a̱bhi | vāja̍m | u̱ta | śrava̍ḥ |
anu̍ | dra̱psāsa̍ḥ | inda̍vaḥ | āpa̍ḥ | na | pra̱-vatā̍ | a̱sa̱ra̱n |
pu̱nā̱nāḥ | indra̍m | ā̱śa̱ta̱ |
yam | atya̍m-iva | vā̱jina̍m | mṛ̱janti̍ | yoṣa̍ṇaḥ | daśa̍ |
vane̍ | krīḻa̍ntam | ati̍-avim |
tam | gobhi̍ḥ | vṛṣa̍ṇam | rasa̍m | madā̍ya | de̱va-vī̍taye |
su̱tam | bharā̍ya | sam | sṛ̱ja̱ |
de̱vaḥ | de̱vāya̍ | dhāra̍yā | indrā̍ya | pa̱va̱te̱ | su̱taḥ |
paya̍ḥ | yat | a̱sya̱ | pī̱paya̍t |
ā̱tmā | ya̱jñasya̍ | raṁhyā̍ | su̱svā̱ṇaḥ | pa̱va̱te̱ | su̱taḥ |
pra̱tnam | ni | pā̱ti̱ | kāvya̍m |
e̱va | pu̱nā̱naḥ | i̱ndra̱-yuḥ | mada̍m | ma̱di̱ṣṭha̱ | vī̱taye̍ |
guhā̍ | ci̱t | da̱dhi̱ṣe̱ | gira̍ḥ |
asṛ̍gram | inda̍vaḥ | pa̱thā | dharma̍n | ṛ̱tasya̍ | su̱-śriya̍ḥ |
vi̱dā̱nāḥ | a̱sya̱ | yoja̍nam |
pra | dhārā̍ | madhva̍ḥ | a̱gri̱yaḥ | ma̱hīḥ | a̱paḥ | vi | gā̱ha̱te̱ |
ha̱viḥ | ha̱viṣṣu̍ | vandya̍ḥ |
pra | yu̱jaḥ | vā̱caḥ | a̱gri̱yaḥ | vṛṣā̍ | ava̍ | ca̱kra̱da̱t | vane̍ |
sadma̍ | a̱bhi | sa̱tyaḥ | a̱dhva̱raḥ |
pari̍ | yat | kāvyā̍ | ka̱viḥ | nṛ̱mṇā | vasā̍naḥ | arṣa̍ti |
sva̍ḥ | vā̱jī | si̱sā̱sa̱ti̱ |
pava̍mānaḥ | a̱bhi | spṛdha̍ḥ | viśa̍ḥ | rājā̍-iva | sī̱da̱ti̱ |
yat | ī̱m | ṛ̱ṇvanti̍ | ve̱dhasa̍ḥ |
avya̍ḥ | vāre̍ | pari̍ | pri̱yaḥ | hari̍ḥ | vane̍ṣu | sī̱da̱ti̱ |
re̱bhaḥ | va̱nu̱ṣya̱te̱ | ma̱tī |
saḥ | vā̱yum | indra̍m | a̱śvinā̍ | sā̱kam | made̍na | ga̱ccha̱ti̱ |
raṇa̍ | yaḥ | a̱sya̱ | dharma̍-bhiḥ |
ā | mi̱trāvaru̍ṇā | bhaga̍m | madhva̍ḥ | pa̱va̱nte̱ | ū̱rmaya̍ḥ |
vi̱dā̱nāḥ | a̱sya̱ | śakma̍-bhiḥ |
a̱smabhya̍m | ro̱da̱sī̱ iti̍ | ra̱yim | madhva̍ḥ | vāja̍sya | sā̱taye̍ |
śrava̍ḥ | vasū̍ni | sam | ji̱ta̱m |
e̱te | somā̍ḥ | a̱bhi | pri̱yam | indra̍sya | kāma̍m | a̱kṣa̱ra̱n |
vardha̍ntaḥ | a̱sya̱ | vī̱rya̍m |
pu̱nā̱nāsa̍ḥ | ca̱mū̱-sada̍ḥ | gaccha̍ntaḥ | vā̱yum | a̱śvinā̍ |
te | na̱ḥ | dhā̱ntu̱ | su̱-vīrya̍m |
indra̍sya | so̱ma̱ | rādha̍se | pu̱nā̱naḥ | hārdi̍ | co̱da̱ya̱ |
ṛ̱tasya̍ | yoni̍m | ā̱-sada̍m |
mṛ̱janti̍ | tvā̱ | daśa̍ | kṣipa̍ḥ | hi̱nvanti̍ | sa̱pta | dhī̱taya̍ḥ |
anu̍ | viprā̍ḥ | a̱mā̱di̱ṣu̱ḥ |
de̱vebhya̍ḥ | tvā̱ | madā̍ya | kam | sṛ̱jā̱nam | ati̍ | me̱ṣya̍ḥ |
sam | gobhi̍ḥ | vā̱sa̱yā̱ma̱si̱ |
pu̱nā̱naḥ | ka̱laśe̍ṣu | ā | vastrā̍ṇi | a̱ru̱ṣaḥ | hari̍ḥ |
pari̍ | gavyā̍ni | a̱vya̱ta̱ |
ma̱ghona̍ḥ | ā | pa̱va̱sva̱ | na̱ḥ | ja̱hi | viśvā̍ḥ | apa̍ | dviṣa̍ḥ |
indo̱ iti̍ | sakhā̍yam | ā | vi̱śa̱ |
vṛ̱ṣṭim | di̱vaḥ | pari̍ | sra̱va̱ | dyu̱mnam | pṛ̱thi̱vyāḥ | adhi̍ |
saha̍ḥ | na̱ḥ | so̱ma̱ | pṛ̱t-su | dhā̱ḥ |
nṛ̱-cakṣa̍sam | tvā̱ | va̱yam | indra̍-pītam | sva̱ḥ-vida̍m |
bha̱kṣī̱mahi̍ | pra̱-jām | iṣa̍m |
pari̍ | pri̱yā | di̱vaḥ | ka̱viḥ | vayā̍ṁsi | na̱ptyo̍ḥ | hi̱taḥ |
su̱vā̱naḥ | yā̱ti̱ | ka̱vi-kra̍tuḥ |
pra-pra̍ | kṣayā̍ya | panya̍se | janā̍ya | juṣṭa̍ḥ | a̱druhe̍ |
vī̱tī | a̱rṣa̱ | cani̍ṣṭhayā |
saḥ | sū̱nuḥ | mā̱tarā̍ | śuci̍ḥ | jā̱taḥ | jā̱te iti̍ | a̱ro̱ca̱ya̱t |
ma̱hān | ma̱hī iti̍ | ṛ̱ta̱-vṛdhā̍ |
saḥ | sa̱pta | dhī̱ti-bhi̍ḥ | hi̱taḥ | na̱dya̍ḥ | a̱ji̱nva̱t | a̱druha̍ḥ |
yāḥ | eka̍m | akṣi̍ | va̱vṛ̱dhuḥ |
tāḥ | a̱bhi | santa̍m | astṛ̍tam | ma̱he | yuvā̍nam | ā | da̱dhu̱ḥ |
indu̍m | i̱ndra̱ | tava̍ | vra̱te |
a̱bhi | vahni̍ḥ | ama̍rtyaḥ | sa̱pta | pa̱śya̱ti̱ | vāva̍hiḥ |
krivi̍ḥ | de̱vīḥ | a̱ta̱rpa̱ya̱t |
ava̍ | kalpe̍ṣu | na̱ḥ | pu̱ma̱ḥ | tamā̍ṁsi | so̱ma̱ | yodhyā̍ |
tāni̍ | pu̱nā̱na̱ | ja̱ṅgha̱na̱ḥ |
nu | navya̍se | navī̍yase | su̱-u̱ktāya̍ | sā̱dha̱ya̱ | pa̱thaḥ |
pra̱tna̱-vat | ro̱ca̱ya̱ | ruca̍ḥ |
pava̍māna | mahi̍ | śrava̍ḥ | gām | aśva̍m | rā̱si̱ | vī̱ra-va̍t |
sana̍ | me̱dhām | sanā̍ | sva1̱̍riti̱ sva̍ḥ |
pra | svā̱nāsa̍ḥ | rathā̍ḥ-iva | arva̍ntaḥ | na | śra̱va̱syava̍ḥ |
somā̍saḥ | rā̱ye | a̱kra̱mu̱ḥ |
hi̱nvā̱nāsa̍ḥ | rathā̍ḥ-iva | da̱dha̱nvi̱re | gabha̍styoḥ |
bharā̍saḥ | kā̱riṇā̍m-iva |
rājā̍naḥ | na | praśa̍sti-bhiḥ | somā̍saḥ | gobhi̍ḥ | a̱ñja̱te̱ |
ya̱jñaḥ | na | sa̱pta | dhā̱tṛ-bhi̍ḥ |
pari̍ | su̱vā̱nāsa̍ḥ | inda̍vaḥ | madā̍ya | ba̱rhaṇā̍ | gi̱rā |
su̱tāḥ | a̱rṣa̱nti̱ | dhāra̍yā |
ā̱pā̱nāsa̍ḥ | vi̱vasva̍taḥ | jana̍ntaḥ | u̱ṣasa̍ḥ | bhaga̍m |
sūrā̍ḥ | aṇva̍m | vi | ta̱nva̱te̱ |
apa̍ | dvārā̍ | ma̱tī̱nām | pra̱tnāḥ | ṛ̱ṇva̱nti̱ | kā̱rava̍ḥ |
vṛṣṇa̍ḥ | hara̍se | ā̱yava̍ḥ |
sa̱m-ī̱cī̱nāsa̍ḥ | ā̱sa̱te̱ | hotā̍raḥ | sa̱pta-jā̍mayaḥ |
pa̱dam | eka̍sya | pipra̍taḥ |
nābhā̍ | nābhi̍m | na̱ḥ | ā | da̱de̱ | cakṣu̍ḥ | ci̱t | sūrye̍ | sacā̍ |
ka̱veḥ | apa̍tyam | ā | du̱he̱ |
a̱bhi | pri̱yā | di̱vaḥ | pa̱dam | a̱dhva̱ryu-bhi̍ḥ | guhā̍ | hi̱tam |
sūra̍ḥ | pa̱śya̱ti̱ | cakṣa̍sā |
upa̍ | a̱smai̱ | gā̱ya̱ta̱ | na̱ra̱ḥ | pava̍mānāya | inda̍ve |
a̱bhi | de̱vān | iya̍kṣate |
a̱bhi | te̱ | madhu̍nā | paya̍ḥ | atha̍rvāṇaḥ | a̱śi̱śra̱yu̱ḥ |
de̱vam | de̱vāya̍ | de̱va̱-yu |
saḥ | na̱ḥ | pa̱va̱sva̱ | śam | gave̍ | śam | janā̍ya | śam | arva̍te |
śam | rā̱ja̱n | oṣa̍dhībhyaḥ |
ba̱bhrave̍ | nu | sva-ta̍vase | a̱ru̱ṇāya̍ | di̱vi̱-spṛśe̍ |
somā̍ya | gā̱tham | a̱rca̱ta̱ |
hasta̍-cyutebhiḥ | adri̍-bhiḥ | su̱tam | soma̍m | pu̱nī̱ta̱na̱ |
madhau̍ | ā | dhā̱va̱ta̱ | madhu̍ |
nama̍sā | it | upa̍ | sī̱da̱ta̱ | da̱dhnā | it | a̱bhi | śrī̱ṇī̱ta̱na̱ |
indu̍m | indre̍ | da̱dhā̱ta̱na̱ |
a̱mi̱tra̱-hā | vi-ca̍rṣaṇiḥ | pava̍sva | so̱ma̱ | śam | gave̍ |
de̱vebhya̍ḥ | a̱nu̱kā̱ma̱-kṛt |
indrā̍ya | so̱ma̱ | pāta̍ve | madā̍ya | pari̍ | si̱cya̱se̱ |
ma̱na̱ḥ-cit | mana̍saḥ | pati̍ḥ |
pava̍māna | su̱-vīrya̍m | ra̱yim | so̱ma̱ | ri̱rī̱hi̱ | na̱ḥ |
indo̱ iti̍ | indre̍ṇa | na̱ḥ | yu̱jā |
somā̍ḥ | a̱sṛ̱gra̱m | inda̍vaḥ | su̱tāḥ | ṛ̱tasya̍ | sada̍ne |
indrā̍ya | madhu̍mat-tamāḥ |
a̱bhi | viprā̍ḥ | a̱nū̱ṣa̱ta̱ | gāva̍ḥ | va̱tsam | na | mā̱tara̍ḥ |
indra̍m | soma̍sya | pī̱taye̍ |
ma̱da̱-cyut | kṣe̱ti̱ | sada̍ne | sindho̍ḥ | ū̱rmā | vi̱pa̱ḥ-cit |
soma̍ḥ | gau̱rī iti̍ | adhi̍ | śri̱taḥ |
di̱vaḥ | nābhā̍ | vi̱-ca̱kṣa̱ṇaḥ | avya̍ḥ | vāre̍ | ma̱hī̱ya̱te̱ |
soma̍ḥ | yaḥ | su̱-kratu̍ḥ | ka̱viḥ |
yaḥ | soma̍ḥ | ka̱laśe̍ṣu | ā | a̱ntariti̍ | pa̱vitre̍ | ā-hi̍taḥ |
tam | indu̍ḥ | pari̍ | sa̱sva̱je̱ |
pra | vāca̍m | indu̍ḥ | i̱ṣya̱ti̱ | sa̱mu̱drasya̍ | adhi̍ | vi̱ṣṭapi̍ |
jinva̍n | kośa̍m | ma̱dhu̱-ścuta̍m |
nitya̍-stotraḥ | vana̱spati̍ḥ | dhī̱nām | a̱ntariti̍ | sa̱ba̱ḥ-dugha̍ḥ |
hi̱nvā̱naḥ | mānu̍ṣā | yu̱gā |
a̱bhi | pri̱yā | di̱vaḥ | pa̱dā | soma̍ḥ | hi̱nvā̱naḥ | a̱rṣa̱ti̱ |
vipra̍sya | dhāra̍yā | ka̱viḥ |
ā | pa̱va̱mā̱na̱ | dhā̱ra̱ya̱ | ra̱yim | sa̱hasra̍-varcasam |
a̱sme iti̍ | i̱ndo̱ iti̍ | su̱-ā̱bhuva̍m |
soma̍ḥ | pu̱nā̱naḥ | a̱rṣa̱ti̱ | sa̱hasra̍-dhāraḥ | ati̍-aviḥ |
vā̱yoḥ | indra̍sya | ni̱ḥ-kṛ̱tam |
pava̍mānam | a̱va̱sya̱va̱ḥ | vipra̍m | a̱bhi | pra | gā̱ya̱ta̱ |
su̱svā̱ṇam | de̱va-vī̍taye |
pava̍nte | vāja̍-sātaye | somā̍ḥ | sa̱hasra̍-pājasaḥ |
gṛ̱ṇā̱nāḥ | de̱va-vī̍taye |
u̱ta | na̱ḥ | vāja̍-sātaye | pava̍sva | bṛ̱ha̱tīḥ | iṣa̍ḥ |
dyu̱-mat | i̱ndo̱ iti̍ | su̱-vīrya̍m |
te | na̱ḥ | sa̱ha̱sriṇa̍m | ra̱yim | pava̍ntām | ā | su̱-vīrya̍m |
su̱vā̱nāḥ | de̱vāsa̍ḥ | inda̍vaḥ |
atyā̍ḥ | hi̱yā̱nāḥ | na | he̱tṛ-bhi̍ḥ | asṛ̍gram | vāja̍-sātaye |
vi | vāra̍m | avya̍m | ā̱śava̍ḥ |
vā̱śrāḥ | a̱rṣa̱nti̱ | inda̍vaḥ | a̱bhi | va̱tsam | na | dhe̱nava̍ḥ |
da̱dha̱nvi̱re | gabha̍styoḥ |
juṣṭa̍ḥ | indrā̍ya | ma̱tsa̱raḥ | pava̍māna | kani̍kradat |
viśvā̍ḥ | apa̍ | dviṣa̍ḥ | ja̱hi̱ |
a̱pa̱-ghnanta̍ḥ | arā̍vṇaḥ | pava̍mānāḥ | sva̱ḥ-dṛśa̍ḥ |
yonau̍ | ṛ̱tasya̍ | sī̱da̱ta̱ |
pari̍ | pra | a̱si̱sya̱da̱t | ka̱viḥ | sindho̍ḥ | ū̱rmau | adhi̍ | śri̱taḥ |
kā̱ram | bibhra̍t | pu̱ru̱-spṛha̍m |
gi̱rā | yadi̍ | sa-ba̍ndhavaḥ | pañca̍ | vrātā̍ḥ | a̱pa̱syava̍ḥ |
pa̱ri̱-kṛ̱ṇvanti̍ | dha̱rṇa̱sim |
āt | a̱sya̱ | śu̱ṣmiṇa̍ḥ | rase̍ | viśve̍ | de̱vāḥ | a̱ma̱tsa̱ta̱ |
yadi̍ | gobhi̍ḥ | va̱sā̱yate̍ |
ni̱-ri̱ṇā̱naḥ | vi | dhā̱va̱ti̱ | jaha̍t | śaryā̍ṇi | tānvā̍ |
atra̍ | sam | ji̱ghna̱te̱ | yu̱jā |
na̱ptībhi̍ḥ | yaḥ | vi̱vasva̍taḥ | śu̱bhraḥ | na | ma̱mṛ̱je | yuvā̍ |
gāḥ | kṛ̱ṇvā̱naḥ | na | ni̱ḥ-nija̍m |
ati̍ | śri̱tī | ti̱ra̱ścatā̍ | ga̱vyā | ji̱gā̱ti̱ | aṇvyā̍ |
va̱gnum | i̱ya̱rti̱ | yam | vi̱de |
a̱bhi | kṣipa̍ḥ | sam | a̱gma̱ta̱ | ma̱rjaya̍ntīḥ | i̱ṣaḥ | pati̍m |
pṛ̱ṣṭhā | gṛ̱bhṇa̱ta̱ | vā̱jina̍ḥ |
pari̍ | di̱vyāni̍ | marmṛ̍śat | viśvā̍ni | so̱ma̱ | pārthi̍vā |
vasū̍ni | yā̱hi̱ | a̱sma̱-yuḥ |
e̱ṣaḥ | dhi̱yā | yā̱ti̱ | aṇvyā̍ | śūra̍ḥ | rathe̍bhiḥ | ā̱śu-bhi̍ḥ |
gaccha̍n | indra̍sya | ni̱ḥ-kṛ̱tam |
e̱ṣaḥ | pu̱ru | dhi̱yā̱-ya̱te̱ | bṛ̱ha̱te | de̱va-tā̍taye |
yatra̍ | a̱mṛtā̍saḥ | āsa̍te |
e̱ṣaḥ | hi̱taḥ | vi | nī̱ya̱te̱ | a̱ntariti̍ | śu̱bhra-va̍tā | pa̱thā |
yadi̍ | tu̱ñjanti̍ | bhūrṇa̍yaḥ |
e̱ṣaḥ | śṛṅgā̍ṇi | dodhu̍vat | śiśī̍te | yū̱thya̍ḥ | vṛṣā̍ |
nṛ̱mṇā | dadhā̍naḥ | oja̍sā |
e̱ṣaḥ | ru̱kmi-bhi̍ḥ | ī̱ya̱te̱ | vā̱jī | śu̱bhrebhi̍ḥ | a̱ṁśu-bhi̍ḥ |
pati̍ḥ | sindhū̍nām | bhava̍n |
e̱ṣaḥ | vasū̍ni | pi̱bda̱nā | paru̍ṣā | ya̱yi̱-vān | ati̍ |
ava̍ | śāde̍ṣu | ga̱ccha̱ti̱ |
e̱tam | mṛ̱ja̱nti̱ | marjya̍m | upa̍ | droṇe̍ṣu | ā̱yava̍ḥ |
pra̱-ca̱krā̱ṇam | ma̱hīḥ | iṣa̍ḥ |
e̱tam | ū̱m̐ iti̍ | tyam | daśa̍ | kṣipa̍ḥ | mṛ̱janti̍ | sa̱pta | dhī̱taya̍ḥ |
su̱-ā̱yu̱dham | ma̱din-ta̍mam |
pra | te̱ | so̱tāra̍ḥ | o̱ṇyo̍ḥ | rasa̍m | madā̍ya | ghṛṣva̍ye |
sarga̍ḥ | na | ta̱kti̱ | eta̍śaḥ |
kratvā̍ | dakṣa̍sya | ra̱thya̍m | a̱paḥ | vasā̍nam | andha̍sā |
go̱-sām | aṇve̍ṣu | sa̱ści̱ma̱ |
ana̍ptam | a̱p-su | du̱stara̍m | soma̍m | pa̱vitre̍ | ā | sṛ̱ja̱ |
pu̱nī̱hi | indrā̍ya | pāta̍ve |
pra | pu̱nā̱nasya̍ | ceta̍sā | soma̍ḥ | pa̱vitre̍ | a̱rṣa̱ti̱ |
kratvā̍ | sa̱dha-stha̍m | ā | a̱sa̱da̱t |
pra | tvā̱ | nama̍ḥ-bhiḥ | inda̍vaḥ | indra̍ | somā̍ḥ | a̱sṛ̱kṣa̱ta̱ |
ma̱he | bharā̍ya | kā̱riṇa̍ḥ |
pu̱nā̱naḥ | rū̱pe | a̱vyavye̍ | viśvā̍ḥ | arṣa̍n | a̱bhi | śriya̍ḥ |
śūra̍ḥ | na | goṣu̍ | ti̱ṣṭha̱ti̱ |
di̱vaḥ | na | sānu̍ | pi̱pyuṣī̍ | dhārā̍ | su̱tasya̍ | ve̱dhasa̍ḥ |
vṛthā̍ | pa̱vitre̍ | a̱rṣa̱ti̱ |
tvam | so̱ma̱ | vi̱pa̱ḥ-cita̍m | tanā̍ | pu̱nā̱naḥ | ā̱yuṣu̍ |
avya̍ḥ | vāra̍m | vi | dhā̱va̱si̱ |
pra | ni̱mena̍-iva | sindha̍vaḥ | ghnanta̍ḥ | vṛ̱trāṇi̍ | bhūrṇa̍yaḥ |
somā̍ḥ | a̱sṛ̱gra̱m | ā̱śava̍ḥ |
a̱bhi | su̱vā̱nāsa̍ḥ | inda̍vaḥ | vṛ̱ṣṭaya̍ḥ | pṛ̱thi̱vīm-i̍va |
indra̍m | somā̍saḥ | a̱kṣa̱ra̱n |
ati̍-ūrmiḥ | ma̱tsa̱raḥ | mada̍ḥ | soma̍ḥ | pa̱vitre̍ | a̱rṣa̱ti̱ |
vi̱-ghnan | rakṣā̍ṁsi | de̱va̱-yuḥ |
ā | ka̱laśe̍ṣu | dhā̱va̱ti̱ | pa̱vitre̍ | pari̍ | si̱cya̱te̱ |
u̱kthaiḥ | ya̱jñeṣu̍ | va̱rdha̱te̱ |
ati̍ | trī | so̱ma̱ | ro̱ca̱nā | roha̍n | na | bhrā̱ja̱se̱ | diva̍m |
i̱ṣṇan | sūrya̍m | na | co̱da̱ya̱ḥ |
a̱bhi | viprā̍ḥ | a̱nū̱ṣa̱ta̱ | mū̱rdhan | ya̱jñasya̍ | kā̱rava̍ḥ |
dadhā̍nāḥ | cakṣa̍si | pri̱yam |
tam | ū̱m̐ iti̍ | tvā̱ | vā̱jina̍m | nara̍ḥ | dhī̱bhiḥ | viprā̍ḥ | a̱va̱syava̍ḥ |
mṛ̱janti̍ | de̱va-tā̍taye |
madho̍ḥ | dhārā̍m | anu̍ | kṣa̱ra̱ | tī̱vraḥ | sa̱dha-stha̍m | ā | a̱sa̱da̱ḥ |
cāru̍ḥ | ṛ̱tāya̍ | pī̱taye̍ |
pari̍ | su̱vā̱naḥ | gi̱ri̱-sthāḥ | pa̱vitre̍ | soma̍ḥ | a̱kṣā̱riti̍ |
made̍ṣu | sa̱rva̱-dhāḥ | a̱si̱ |
tvam | vipra̍ḥ | tvam | ka̱viḥ | madhu̍ | pra | jā̱tam | andha̍saḥ |
made̍ṣu | sa̱rva̱-dhāḥ | a̱si̱ |
tava̍ | viśve̍ | sa̱-joṣa̍saḥ | de̱vāsa̍ḥ | pī̱tim | ā̱śa̱ta̱ |
made̍ṣu | sa̱rva̱-dhāḥ | a̱si̱ |
ā | yaḥ | viśvā̍ni | vāryā̍ | vasū̍ni | hasta̍yoḥ | da̱dhe |
made̍ṣu | sa̱rva̱-dhāḥ | a̱si̱ |
yaḥ | i̱me iti̍ | roda̍sī̱ iti̍ | ma̱hī iti̍ | sam | mā̱tarā̍-iva | doha̍te |
made̍ṣu | sa̱rva̱-dhāḥ | a̱si̱ |
pari̍ | yaḥ | roda̍sī̱ iti̍ | u̱bhe iti̍ | sa̱dyaḥ | vāje̍bhiḥ | arṣa̍ti |
made̍ṣu | sa̱rva̱-dhāḥ | a̱si̱ |
saḥ | śu̱ṣmī | ka̱laśe̍ṣu | ā | pu̱nā̱naḥ | a̱ci̱kra̱da̱t |
made̍ṣu | sa̱rva̱-dhāḥ | a̱si̱ |
yat | so̱ma̱ | ci̱tram | u̱kthya̍m | di̱vyam | pārthi̍vam | vasu̍ |
tat | na̱ḥ | pu̱nā̱naḥ | ā | bha̱ra̱ |
yu̱vam | hi | sthaḥ | sva̍rpatī̱ iti̱ sva̍ḥ-patī | indra̍ḥ | ca̱ | so̱ma̱ | gopa̍tī̱ iti̱ go-pa̍tī |
ī̱śā̱nā | pi̱pya̱ta̱m | dhiya̍ḥ |
vṛṣā̍ | pu̱nā̱naḥ | ā̱yuṣu̍ | sta̱naya̍n | adhi̍ | ba̱rhiṣi̍ |
hari̍ḥ | san | yoni̍m | ā | a̱sa̱da̱t |
avā̍vaśanta | dhī̱taya̍ḥ | vṛ̱ṣa̱bhasya̍ | adhi̍ | reta̍si |
sū̱noḥ | va̱tsasya̍ | mā̱tara̍ḥ |
ku̱vit | vṛ̱ṣa̱ṇyantī̍bhyaḥ | pu̱nā̱naḥ | garbha̍m | ā̱-dadha̍t |
yāḥ | śu̱kram | du̱ha̱te | paya̍ḥ |
upa̍ | śi̱kṣa̱ | a̱pa̱-ta̱sthuṣa̍ḥ | bhi̱yasa̍m | ā | dhe̱hi̱ | śatru̍ṣu |
pava̍māna | vi̱dāḥ | ra̱yim |
ni | śatro̍ḥ | so̱ma̱ | vṛṣṇya̍m | ni | śuṣma̍m | ni | vaya̍ḥ | ti̱ra̱ |
dū̱re | vā̱ | sa̱taḥ | anti̍ | vā̱ |
pra | ka̱viḥ | de̱va-vī̍taye | avya̍ḥ | vāre̍bhiḥ | a̱rṣa̱ti̱ |
sa̱hvān | viśvā̍ḥ | a̱bhi | spṛdha̍ḥ |
saḥ | hi | sma̱ | ja̱ri̱tṛ-bhya̍ḥ | ā | vāja̍m | go-ma̍ntam | inva̍ti |
pava̍mānaḥ | sa̱ha̱sriṇa̍m |
pari̍ | viśvā̍ni | ceta̍sā | mṛ̱śase̍ | pava̍se | ma̱tī |
saḥ | na̱ḥ | so̱ma̱ | śrava̍ḥ | vi̱da̱ḥ |
a̱bhi | a̱rṣa̱ | bṛ̱hat | yaśa̍ḥ | ma̱ghava̍t-bhyaḥ | dhru̱vam | ra̱yim |
iṣa̍m | sto̱tṛ-bhya̍ḥ | ā | bha̱ra̱ |
tvam | rājā̍-iva | su̱-vra̱taḥ | gira̍ḥ | so̱ma̱ | ā | vi̱ve̱śi̱tha̱ |
pu̱nā̱naḥ | va̱hne̱ | a̱dbhu̱ta̱ |
saḥ | vahni̍ḥ | a̱p-su | du̱stara̍ḥ | mṛ̱jyamā̍naḥ | gabha̍styoḥ |
soma̍ḥ | ca̱mūṣu̍ | sī̱da̱ti̱ |
krī̱ḻuḥ | ma̱khaḥ | na | ma̱ṁha̱yuḥ | pa̱vitra̍m | so̱ma̱ | ga̱ccha̱si̱ |
dadha̍t | sto̱tre | su̱-vīrya̍m |
e̱te | dhā̱va̱nti̱ | inda̍vaḥ | somā̍ḥ | indrā̍ya | ghṛṣva̍yaḥ |
ma̱tsa̱rāsa̍ḥ | sva̱ḥ-vida̍ḥ |
pra̱-vṛ̱ṇvanta̍ḥ | a̱bhi̱-yuja̍ḥ | susva̍ye | va̱ri̱va̱ḥ-vida̍ḥ |
sva̱yam | sto̱tre | va̱ya̱ḥ-kṛta̍ḥ |
vṛthā̍ | krīḻa̍ntaḥ | inda̍vaḥ | sa̱dha-stha̍m | a̱bhi | eka̍m | it |
sindho̍ḥ | ū̱rmā | vi | a̱kṣa̱ra̱n |
e̱te | viśvā̍ni | vāryā̍ | pava̍mānāsaḥ | ā̱śa̱ta̱ |
hi̱tāḥ | na | sapta̍yaḥ | rathe̍ |
ā | a̱smi̱n | pi̱śaṅga̍m | i̱nda̱va̱ḥ | dadhā̍ta | ve̱nam | ā̱-diśe̍ |
yaḥ | a̱smabhya̍m | arā̍vā |
ṛ̱bhuḥ | na | rathya̍m | nava̍m | dadhā̍ta | keta̍m | ā̱-diśe̍ |
śu̱krāḥ | pa̱va̱dhva̱m | arṇa̍sā |
e̱te | ū̱m̐ iti̍ | tye | a̱vī̱va̱śa̱n | kāṣṭhā̍m | vā̱jina̍ḥ | a̱kra̱ta̱ |
sa̱taḥ | pra | a̱sā̱vi̱ṣu̱ḥ | ma̱tim |
e̱te | somā̍saḥ | ā̱śava̍ḥ | rathā̍ḥ-iva | pra | vā̱jina̍ḥ |
sargā̍ḥ | sṛ̱ṣṭāḥ | a̱he̱ṣa̱ta̱ |
e̱te | vātā̍ḥ-iva | u̱rava̍ḥ | pa̱rjanya̍sya-iva | vṛ̱ṣṭaya̍ḥ |
a̱gneḥ-i̍va | bhra̱māḥ | vṛthā̍ |
e̱te | pū̱tāḥ | vi̱pa̱ḥ-cita̍ḥ | somā̍saḥ | dadhi̍-āśiraḥ |
vi̱pā | vi | ā̱na̱śu̱ḥ | dhiya̍ḥ |
e̱te | mṛ̱ṣṭāḥ | ama̍rtyāḥ | sa̱sṛ̱-vāṁsa̍ḥ | na | śa̱śra̱mu̱ḥ |
iya̍kṣantaḥ | pa̱thaḥ | raja̍ḥ |
e̱te | pṛ̱ṣṭhāni̍ | roda̍soḥ | vi̱-pra̱yanta̍ḥ | vi | ā̱na̱śu̱ḥ |
u̱ta | i̱dam | u̱t-ta̱mam | raja̍ḥ |
tantu̍m | ta̱nvā̱nam | u̱t-ta̱mam | anu̍ | pra̱-vata̍ḥ | ā̱śa̱ta̱ |
u̱ta | i̱dam | u̱tta̱māyya̍m |
tvam | so̱ma̱ | pa̱ṇi-bhya̍ḥ | ā | vasu̍ | gavyā̍ni | dhā̱ra̱ya̱ḥ |
ta̱tam | tantu̍m | a̱ci̱kra̱da̱ḥ |
somā̍ḥ | a̱sṛ̱gra̱m | ā̱śava̍ḥ | madho̍ḥ | mada̍sya | dhāra̍yā |
a̱bhi | viśvā̍ni | kāvyā̍ |
anu̍ | pra̱tnāsa̍ḥ | ā̱yava̍ḥ | pa̱dam | navī̍yaḥ | a̱kra̱mu̱ḥ |
ru̱ce | ja̱na̱nta̱ | sūrya̍m |
ā | pa̱va̱mā̱na̱ | na̱ḥ | bha̱ra̱ | a̱ryaḥ | adā̍śuṣaḥ | gaya̍m |
kṛ̱dhi | pra̱jā-va̍tīḥ | iṣa̍ḥ |
a̱bhi | somā̍saḥ | ā̱yava̍ḥ | pava̍nte | madya̍m | mada̍m |
a̱bhi | kośa̍m | ma̱dhu̱-ścuta̍m |
soma̍ḥ | a̱rṣa̱ti̱ | dha̱rṇa̱siḥ | dadhā̍naḥ | i̱ndri̱yam | rasa̍m |
su̱-vīra̍ḥ | a̱bhi̱śa̱sti̱-pāḥ |
indrā̍ya | so̱ma̱ | pa̱va̱se̱ | de̱vebhya̍ḥ | sa̱dha̱-mādya̍ḥ |
indo̱ iti̍ | vāja̍m | si̱sā̱sa̱si̱ |
a̱sya | pī̱tvā | madā̍nām | indra̍ḥ | vṛ̱trāṇi̍ | a̱pra̱ti |
ja̱ghāna̍ | ja̱ghana̍t | ca̱ | nu |
pra | somā̍saḥ | a̱dha̱nvi̱ṣu̱ḥ | pava̍mānāsaḥ | inda̍vaḥ |
śrī̱ṇā̱nāḥ | a̱p-su | mṛ̱ñja̱ta̱ |
a̱bhi | gāva̍ḥ | a̱dha̱nvi̱ṣu̱ḥ | āpa̍ḥ | na | pra̱-vatā̍ | ya̱tīḥ |
pu̱nā̱nāḥ | indra̍m | ā̱śa̱ta̱ |
pra | pa̱va̱mā̱na̱ | dha̱nva̱si̱ | soma̍ | indrā̍ya | pāta̍ve |
nṛ-bhi̍ḥ | ya̱taḥ | vi | nī̱ya̱se̱ |
tvam | so̱ma̱ | nṛ̱-māda̍naḥ | pava̍sva | ca̱rṣa̱ṇi̱-sahe̍ |
sasni̍ḥ | yaḥ | a̱nu̱-mādya̍ḥ |
indo̱ iti̍ | yat | adri̍-bhiḥ | su̱taḥ | pa̱vitra̍m | pa̱ri̱-dhāva̍si |
ara̍m | indra̍sya | dhāmne̍ |
pava̍sva | vṛ̱tra̱ha̱n-ta̱ma̱ | u̱kthebhi̍ḥ | a̱nu̱-mādya̍ḥ |
śuci̍ḥ | pā̱va̱kaḥ | adbhu̍taḥ |
śuci̍ḥ | pā̱va̱kaḥ | u̱cya̱te̱ | soma̍ḥ | su̱tasya̍ | madhva̍ḥ |
de̱va̱-a̱vīḥ | a̱gha̱śa̱ṁsa̱-hā |
pava̍sva | da̱kṣa̱-sādha̍naḥ | de̱vebhya̍ḥ | pī̱taye̍ | ha̱re̱ |
ma̱rut-bhya̍ḥ | vā̱yave̍ | mada̍ḥ |
pava̍māna | dhi̱yā | hi̱taḥ | a̱bhi | yoni̍m | kani̍kradat |
dharma̍ṇā | vā̱yum | ā | vi̱śa̱ |
sam | de̱vaiḥ | śo̱bha̱te̱ | vṛṣā̍ | ka̱viḥ | yonau̍ | adhi̍ | pri̱yaḥ |
vṛ̱tra̱-hā | de̱va̱-vīta̍maḥ |
viśvā̍ | rū̱pāṇi̍ | ā̱-vi̱śan | pu̱nā̱naḥ | yā̱ti̱ | ha̱rya̱taḥ |
yatra̍ | a̱mṛtā̍saḥ | āsa̍te |
a̱ru̱ṣaḥ | ja̱naya̍n | gira̍ḥ | soma̍ḥ | pa̱va̱te̱ | ā̱yu̱ṣak |
indra̍m | gaccha̍n | ka̱vi-kra̍tuḥ |
ā | pa̱va̱sva̱ | ma̱di̱n-ta̱ma̱ | pa̱vitra̍m | dhāra̍yā | ka̱ve̱ |
a̱rkasya̍ | yoni̍m | ā̱-sada̍m |
tam | a̱mṛ̱kṣa̱nta̱ | vā̱jina̍m | u̱pa-sthe̍ | adi̍teḥ | adhi̍ |
viprā̍saḥ | aṇvyā̍ | dhi̱yā |
tam | gāva̍ḥ | a̱bhi | a̱nū̱ṣa̱ta̱ | sa̱hasra̍-dhāram | akṣi̍tam |
indu̍m | dha̱rtāra̍m | ā | di̱vaḥ |
tam | ve̱dhām | me̱dhayā̍ | a̱hya̱n | pava̍mānam | adhi̍ | dyavi̍ |
dha̱rṇa̱sim | bhūri̍-dhāyasam |
tam | a̱hya̱n | bhu̱rijo̍ḥ | dhi̱yā | sa̱m-vasā̍nam | vi̱vasva̍taḥ |
pati̍m | vā̱caḥ | adā̍bhyam |
tam | sānau̍ | adhi̍ | jā̱maya̍ḥ | hari̍m | hi̱nva̱nti̱ | adri̍-bhiḥ |
ha̱rya̱tam | bhūri̍-cakṣasam |
tam | tvā̱ | hi̱nva̱nti̱ | ve̱dhasa̍ḥ | pava̍māna | gi̱rā̱-vṛdha̍m |
indo̱ iti̍ | indrā̍ya | ma̱tsa̱ram |
e̱ṣaḥ | ka̱viḥ | a̱bhi-stu̍taḥ | pa̱vitre̍ | adhi̍ | to̱śa̱te̱ |
pu̱nā̱naḥ | ghnan | apa̍ | sridha̍ḥ |
e̱ṣaḥ | indrā̍ya | vā̱yave̍ | sva̱ḥ-jit | pari̍ | si̱cya̱te̱ |
pa̱vitre̍ | da̱kṣa̱-sādha̍naḥ |
e̱ṣaḥ | nṛ-bhi̍ḥ | vi | nī̱ya̱te̱ | di̱vaḥ | mū̱rdhā | vṛṣā̍ | su̱taḥ |
soma̍ḥ | vane̍ṣu | vi̱śva̱-vit |
e̱ṣaḥ | ga̱vyuḥ | a̱ci̱kra̱da̱t | pava̍mānaḥ | hi̱ra̱ṇya̱-yuḥ |
indu̍ḥ | sa̱trā̱-jit | astṛ̍taḥ |
e̱ṣaḥ | sūrye̍ṇa | hā̱sa̱te̱ | pava̍mānaḥ | adhi̍ | dyavi̍ |
pa̱vitre̍ | ma̱tsa̱raḥ | mada̍ḥ |
e̱ṣaḥ | śu̱ṣmī | a̱si̱sya̱da̱t | a̱ntari̍kṣe | vṛṣā̍ | hari̍ḥ |
pu̱nā̱naḥ | indu̍ḥ | indra̍m | ā |
e̱ṣaḥ | vā̱jī | hi̱taḥ | nṛ-bhi̍ḥ | vi̱śva̱-vit | mana̍saḥ | pati̍ḥ |
avya̍ḥ | vāra̍m | vi | dhā̱va̱ti̱ |
e̱ṣaḥ | pa̱vitre̍ | a̱kṣa̱ra̱t | soma̍ḥ | de̱vebhya̍ḥ | su̱taḥ |
viśvā̍ | dhāmā̍ni | ā̱-vi̱śan |
e̱ṣaḥ | de̱vaḥ | śu̱bhā̱ya̱te̱ | adhi̍ | yonau̍ | ama̍rtyaḥ |
vṛ̱tra̱-hā | de̱va̱-vīta̍maḥ |
e̱ṣaḥ | vṛṣā̍ | kani̍kradat | da̱śa-bhi̍ḥ | jā̱mi-bhi̍ḥ | ya̱taḥ |
a̱bhi | droṇā̍ni | dhā̱va̱ti̱ |
e̱ṣaḥ | sūrya̍m | a̱ro̱ca̱ya̱t | pava̍mānaḥ | vi-ca̍rṣaṇiḥ |
viśvā̍ | dhāmā̍ni | vi̱śva̱-vit |
e̱ṣaḥ | śu̱ṣmī | adā̍bhyaḥ | soma̍ḥ | pu̱nā̱naḥ | a̱rṣa̱ti̱ |
de̱va̱-a̱vīḥ | a̱gha̱śa̱ṁsa̱-hā |
pra | a̱sya̱ | dhārā̍ḥ | a̱kṣa̱ra̱n | vṛṣṇa̍ḥ | su̱tasya̍ | oja̍sā |
de̱vān | anu̍ | pra̱-bhūṣa̍taḥ |
sapti̍m | mṛ̱ja̱nti̱ | ve̱dhasa̍ḥ | gṛ̱ṇanta̍ḥ | kā̱rava̍ḥ | gi̱rā |
jyoti̍ḥ | ja̱jñā̱nam | u̱kthya̍m |
su̱-sahā̍ | so̱ma̱ | tāni̍ | te̱ | pu̱nā̱nāya̍ | pra̱bhu̱va̱so̱ iti̍ prabhu-vaso |
vardha̍ | sa̱mu̱dram | u̱kthya̍m |
viśvā̍ | vasū̍ni | sa̱m-jaya̍n | pava̍sva | so̱ma̱ | dhāra̍yā |
i̱nu | dveṣā̍ṁsi | sa̱dhrya̍k |
rakṣa̍ | su | na̱ḥ | ara̍ruṣaḥ | sva̱nāt | sa̱masya̍ | kasya̍ | ci̱t |
ni̱daḥ | yatra̍ | mu̱mu̱cmahe̍ |
ā | i̱ndo̱ iti̍ | pārthi̍vam | ra̱yim | di̱vyam | pa̱va̱sva̱ | dhāra̍yā |
dyu̱-manta̍m | śuṣma̍m | ā | bha̱ra̱ |
pra | dhārā̍ḥ | a̱sya̱ | śu̱ṣmiṇa̍ḥ | vṛthā̍ | pa̱vitre̍ | a̱kṣa̱ra̱n |
pu̱nā̱naḥ | vāca̍m | i̱ṣya̱ti̱ |
indu̍ḥ | hi̱yā̱naḥ | so̱tṛ-bhi̍ḥ | mṛ̱jyamā̍naḥ | kani̍kradat |
iya̍rti | va̱gnum | i̱ndri̱yam |
ā | na̱ḥ | śuṣma̍m | nṛ̱-sahya̍m | vī̱ra-va̍ntam | pu̱ru̱-spṛha̍m |
pava̍sva | so̱ma̱ | dhāra̍yā |
pra | soma̍ḥ | ati̍ | dhāra̍yā | pava̍mānaḥ | a̱si̱sya̱da̱t |
a̱bhi | droṇā̍ni | ā̱-sada̍m |
a̱p-su | tvā̱ | madhu̍mat-tamam | hari̍m | hi̱nva̱nti̱ | adri̍-bhiḥ |
indo̱ iti̍ | indrā̍ya | pī̱taye̍ |
su̱nota̍ | madhu̍mat-tamam | soma̍m | indrā̍ya | va̱jriṇe̍ |
cāru̍m | śardhā̍ya | ma̱tsa̱ram |
pra | somā̍saḥ | su̱-ā̱dhya̍ḥ | pava̍mānāsaḥ | a̱kra̱mu̱ḥ |
ra̱yim | kṛ̱ṇva̱nti̱ | ceta̍nam |
di̱vaḥ | pṛ̱thi̱vyāḥ | adhi̍ | bhava̍ | i̱ndo̱ iti̍ | dyu̱mna̱-vardha̍naḥ |
bhava̍ | vājā̍nām | pati̍ḥ |
tubhya̍m | vātā̍ḥ | a̱bhi̱-priya̍ḥ | tubhya̍m | a̱rṣa̱nti̱ | sindha̍vaḥ |
soma̍ | vardha̍nti | te̱ | maha̍ḥ |
ā | pyā̱ya̱sva̱ | sam | e̱tu̱ | te̱ | vi̱śvata̍ḥ | so̱ma̱ | vṛṣṇya̍m |
bhava̍ | vāja̍sya | sa̱m-ga̱the |
tubhya̍m | gāva̍ḥ | ghṛ̱tam | paya̍ḥ | babhro̱ iti̍ | du̱du̱hre | akṣi̍tam |
varṣi̍ṣṭhe | adhi̍ | sāna̍vi |
su̱-ā̱yu̱dhasya̍ | te̱ | sa̱taḥ | bhuva̍nasya | pa̱te̱ | va̱yam |
indo̱ iti̍ | sa̱khi̱-tvam | u̱śma̱si̱ |
pra | somā̍saḥ | ma̱da̱-cyuta̍ḥ | śrava̍se | na̱ḥ | ma̱ghona̍ḥ |
su̱tāḥ | vi̱dathe̍ | a̱kra̱mu̱ḥ |
āt | ī̱m | tri̱tasya̍ | yoṣa̍ṇaḥ | hari̍m | hi̱nva̱nti̱ | adri̍-bhiḥ |
indu̍m | indrā̍ya | pī̱taye̍ |
āt | ī̱m | ha̱ṁsaḥ | yathā̍ | ga̱ṇam | viśva̍sya | a̱vī̱va̱śa̱t | ma̱tim |
atya̍ḥ | na | gobhi̍ḥ | a̱jya̱te̱ |
u̱bhe iti̍ | so̱ma̱ | a̱va̱-cāka̍śat | mṛ̱gaḥ | na | ta̱ktaḥ | a̱rṣa̱si̱ |
sīda̍n | ṛ̱tasya̍ | yoni̍m | ā |
a̱bhi | gāva̍ḥ | a̱nū̱ṣa̱ta̱ | yoṣā̍ | jā̱ram-i̍va | pri̱yam |
aga̍n | ā̱jim | yathā̍ | hi̱tam |
a̱sme iti̍ | dhe̱hi̱ | dyu̱-mat | yaśa̍ḥ | ma̱ghava̍t-bhyaḥ | ca̱ | mahya̍m | ca̱ |
sa̱nim | me̱dhām | u̱ta | śrava̍ḥ |
pra | somā̍saḥ | vi̱pa̱ḥ-cita̍ḥ | a̱pām | na | ya̱nti̱ | ū̱rmaya̍ḥ |
vanā̍ni | ma̱hi̱ṣāḥ-i̍va |
a̱bhi | droṇā̍ni | ba̱bhrava̍ḥ | śu̱krāḥ | ṛ̱tasya̍ | dhāra̍yā |
vāja̍m | go-ma̍ntam | a̱kṣa̱ra̱n |
su̱tāḥ | indrā̍ya | vā̱yave̍ | varu̍ṇāya | ma̱rut-bhya̍ḥ |
somā̍ḥ | a̱rṣa̱nti̱ | viṣṇa̍ve |
ti̱sraḥ | vāca̍ḥ | ut | ī̱ra̱te̱ | gāva̍ḥ | mi̱ma̱nti̱ | dhe̱nava̍ḥ |
hari̍ḥ | e̱ti̱ | kani̍kradat |
a̱bhi | brahmī̍ḥ | a̱nū̱ṣa̱ta̱ | ya̱hvīḥ | ṛ̱tasya̍ | mā̱tara̍ḥ |
ma̱rmṛ̱jyante̍ | di̱vaḥ | śiśu̍m |
rā̱yaḥ | sa̱mu̱drān | ca̱tura̍ḥ | a̱smabhya̍m | so̱ma̱ | vi̱śvata̍ḥ |
ā | pa̱va̱sva̱ | sa̱ha̱sriṇa̍ḥ |
pra | su̱vā̱naḥ | dhāra̍yā | tanā̍ | indu̍ḥ | hi̱nvā̱naḥ | a̱rṣa̱ti̱ |
ru̱jat | dṛ̱ḻhā | vi | oja̍sā |
su̱taḥ | indrā̍ya | vā̱yave̍ | varu̍ṇāya | ma̱rut-bhya̍ḥ |
soma̍ḥ | a̱rṣa̱ti̱ | viṣṇa̍ve |
vṛṣā̍ṇam | vṛṣa̍-bhiḥ | ya̱tam | su̱nvanti̍ | soma̍m | adri̍-bhiḥ |
du̱hanti̍ | śakma̍nā | paya̍ḥ |
bhuva̍t | tri̱tasya̍ | marjya̍ḥ | bhuva̍t | indrā̍ya | ma̱tsa̱raḥ |
sam | rū̱paiḥ | a̱jya̱te̱ | hari̍ḥ |
a̱bhi | ī̱m | ṛ̱tasya̍ | vi̱ṣṭapa̍m | du̱ha̱te | pṛśni̍-mātaraḥ |
cāru̍ | pri̱ya-ta̍mam | ha̱viḥ |
sam | e̱na̱m | ahru̍tāḥ | i̱māḥ | gira̍ḥ | a̱rṣa̱nti̱ | sa̱-sruta̍ḥ |
dhe̱nūḥ | vā̱śraḥ | a̱vī̱va̱śa̱t |
ā | na̱ḥ | pa̱va̱sva̱ | dhāra̍yā | pava̍māna | ra̱yim | pṛ̱thum |
yayā̍ | jyoti̍ḥ | vi̱dāsi̍ | na̱ḥ |
indo̱ iti̍ | sa̱mu̱dra̱m-ī̱ṅkha̱ya̱ | pava̍sva | vi̱śva̱m-e̱ja̱ya̱ |
rā̱yaḥ | dha̱rtā | na̱ḥ | oja̍sā |
tvayā̍ | vī̱reṇa̍ | vī̱ra̱-va̱ḥ | a̱bhi | syā̱ma̱ | pṛ̱ta̱nya̱taḥ |
kṣara̍ | na̱ḥ | a̱bhi | vārya̍m |
pra | vāja̍m | indu̍ḥ | i̱ṣya̱ti̱ | sisā̍san | vā̱ja̱-sāḥ | ṛṣi̍ḥ |
vra̱tā | vi̱dā̱naḥ | āyu̍dhā |
tam | gī̱ḥ-bhiḥ | vā̱ca̱m-ī̱ṅkha̱yam | pu̱nā̱nam | vā̱sa̱yā̱ma̱si̱ |
soma̍m | jana̍sya | go-pa̍tim |
viśva̍ḥ | yasya̍ | vra̱te | jana̍ḥ | dā̱dhāra̍ | dharma̍ṇaḥ | pate̍ḥ |
pu̱nā̱nasya̍ | pra̱bhu-va̍soḥ |
asa̍rji | rathya̍ḥ | ya̱thā̱ | pa̱vitre̍ | ca̱mvo̍ḥ | su̱taḥ |
kārṣma̍n | vā̱jī | ni | a̱kra̱mī̱t |
saḥ | vahni̍ḥ | so̱ma̱ | jāgṛ̍viḥ | pava̍sva | de̱va̱-vīḥ | ati̍ |
a̱bhi | kośa̍m | ma̱dhu̱-ścuta̍m |
saḥ | na̱ḥ | jyotī̍ṁṣi | pū̱rvya̱ | pava̍māna | vi | ro̱ca̱ya̱ |
kratve̍ | dakṣā̍ya | na̱ḥ | hi̱nu̱ |
śu̱mbhamā̍naḥ | ṛ̱ta̱yu-bhi̍ḥ | mṛ̱jyamā̍naḥ | gabha̍styoḥ |
pava̍te | vāre̍ | a̱vyaye̍ |
saḥ | viśvā̍ | dā̱śuṣe̍ | vasu̍ | soma̍ḥ | di̱vyāni̍ | pārthi̍vā |
pava̍tām | ā | a̱ntari̍kṣyā |
ā | di̱vaḥ | pṛ̱ṣṭham | a̱śva̱-yuḥ | ga̱vya̱-yuḥ | so̱ma̱ | ro̱ha̱si̱ |
vī̱ra̱-yuḥ | śa̱va̱sa̱ḥ | pa̱te̱ |
saḥ | su̱taḥ | pī̱taye̍ | vṛṣā̍ | soma̍ḥ | pa̱vitre̍ | a̱rṣa̱ti̱ |
vi̱-ghnan | rakṣā̍ṁsi | de̱va̱-yuḥ |
saḥ | pa̱vitre̍ | vi̱-ca̱kṣa̱ṇaḥ | hari̍ḥ | a̱rṣa̱ti̱ | dha̱rṇa̱siḥ |
a̱bhi | yoni̍m | kani̍kradat |
saḥ | vā̱jī | ro̱ca̱nā | di̱vaḥ | pava̍mānaḥ | vi | dhā̱va̱ti̱ |
ra̱kṣa̱ḥ-hā | vāra̍m | a̱vyaya̍m |
saḥ | tri̱tasya̍ | adhi̍ | sāna̍vi | pava̍mānaḥ | a̱ro̱ca̱ya̱t |
jā̱mi-bhi̍ḥ | sūrya̍m | sa̱ha |
saḥ | vṛ̱tra̱-hā | vṛṣā̍ | su̱taḥ | va̱ri̱va̱ḥ-vit | adā̍bhyaḥ |
soma̍ḥ | vāja̍m-iva | a̱sa̱ra̱t |
saḥ | de̱vaḥ | ka̱vinā̍ | i̱ṣi̱taḥ | a̱bhi | droṇā̍ni | dhā̱va̱ti̱ |
indu̍ḥ | indrā̍ya | ma̱ṁhanā̍ |
e̱ṣaḥ | ū̱m̐ iti̍ | syaḥ | vṛṣā̍ | ratha̍ḥ | avya̍ḥ | vāre̍bhiḥ | a̱rṣa̱ti̱ |
gaccha̍n | vāja̍m | sa̱ha̱sriṇa̍m |
e̱tam | tri̱tasya̍ | yoṣa̍ṇaḥ | hari̍m | hi̱nva̱nti̱ | adri̍-bhiḥ |
indu̍m | indrā̍ya | pī̱taye̍ |
e̱tam | tyam | ha̱rita̍ḥ | daśa̍ | ma̱rmṛ̱jyante̍ | a̱pa̱syuva̍ḥ |
yābhi̍ḥ | madā̍ya | śumbha̍te |
e̱ṣaḥ | syaḥ | mānu̍ṣīṣu | ā | śye̱naḥ | na | vi̱kṣu | sī̱da̱ti̱ |
gaccha̍n | jā̱raḥ | na | yo̱ṣita̍m |
e̱ṣaḥ | syaḥ | madya̍ḥ | rasa̍ḥ | ava̍ | ca̱ṣṭe̱ | di̱vaḥ | śiśu̍ḥ |
yaḥ | indu̍ḥ | vāra̍m | ā | avi̍śat |
e̱ṣaḥ | syaḥ | pī̱taye̍ | su̱taḥ | hari̍ḥ | a̱rṣa̱ti̱ | dha̱rṇa̱siḥ |
kranda̍n | yoni̍m | a̱bhi | pri̱yam |
ā̱śuḥ | a̱rṣa̱ | bṛ̱ha̱t-ma̱te̱ | pari̍ | pri̱yeṇa̍ | dhāmnā̍ |
yatra̍ | de̱vāḥ | iti̍ | brava̍n |
pa̱ri̱-kṛ̱ṇvan | ani̍ḥ-kṛtam | janā̍ya | yā̱taya̍n | iṣa̍ḥ |
vṛ̱ṣṭim | di̱vaḥ | pari̍ | sra̱va̱ |
su̱taḥ | e̱ti̱ | pa̱vitre̍ | ā | tviṣi̍m | dadhā̍naḥ | oja̍sā |
vi̱-cakṣā̍ṇaḥ | vi̱-ro̱caya̍n |
a̱yam | saḥ | yaḥ | di̱vaḥ | pari̍ | ra̱ghu̱-yāmā̍ | pa̱vitre̍ | ā |
sindho̍ḥ | ū̱rmā | vi | akṣa̍rat |
ā̱-vivā̍san | pa̱rā̱-vata̍ḥ | atho̱ iti̍ | a̱rvā̱-vata̍ḥ | su̱taḥ |
indrā̍ya | si̱cya̱te̱ | madhu̍ |
sa̱m-ī̱cī̱nāḥ | a̱nū̱ṣa̱ta̱ | hari̍m | hi̱nva̱nti̱ | adri̍-bhiḥ |
yonau̍ | ṛ̱tasya̍ | sī̱da̱ta̱ |
pu̱nā̱naḥ | a̱kra̱mī̱t | a̱bhi | viśvā̍ḥ | mṛdha̍ḥ | vi-ca̍rṣaṇiḥ |
śu̱mbhanti̍ | vipra̍m | dhī̱ti-bhi̍ḥ |
ā | yoni̍m | a̱ru̱ṇaḥ | ru̱ha̱t | gama̍t | indra̍m | vṛṣā̍ | su̱taḥ |
dhru̱ve | sada̍si | sī̱da̱ti̱ |
nu | na̱ḥ | ra̱yim | ma̱hām | i̱ndo̱ iti̍ | a̱smabhya̍m | so̱ma̱ | vi̱śvata̍ḥ |
ā | pa̱va̱sva̱ | sa̱ha̱sriṇa̍m |
viśvā̍ | so̱ma̱ | pa̱va̱mā̱na̱ | dyu̱mnāni̍ | i̱ndo̱ iti̍ | ā | bha̱ra̱ |
vi̱dāḥ | sa̱ha̱sriṇī̍ḥ | iṣa̍ḥ |
saḥ | na̱ḥ | pu̱nā̱naḥ | ā | bha̱ra̱ | ra̱yim | sto̱tre | su̱-vīrya̍m |
ja̱ri̱tuḥ | va̱rdha̱ya̱ | gira̍ḥ |
pu̱nā̱naḥ | i̱ndo̱ iti̍ | ā | bha̱ra̱ | soma̍ | dvi̱-barha̍sam | ra̱yim |
vṛṣa̍n | i̱ndo̱ iti̍ | na̱ḥ | u̱kthya̍m |
pra | ye | gāva̍ḥ | na | bhūrṇa̍yaḥ | tve̱ṣāḥ | a̱yāsa̍ḥ | akra̍muḥ |
ghnanta̍ḥ | kṛ̱ṣṇām | apa̍ | tvaca̍m |
su̱vi̱tasya̍ | ma̱nā̱ma̱he̱ | ati̍ | setu̍m | du̱ḥ-ā̱vya̍m |
sa̱hvāṁsa̍ḥ | dasyu̍m | a̱vra̱tam |
śṛ̱ṇve | vṛ̱ṣṭeḥ-i̍va | sva̱naḥ | pava̍mānasya | śu̱ṣmiṇa̍ḥ |
cara̍nti | vi̱-dyuta̍ḥ | di̱vi |
ā | pa̱va̱sva̱ | ma̱hīm | iṣa̍m | go-ma̍t | i̱ndo̱ iti̍ | hira̍ṇya-vat |
aśva̍-vat | vāja̍-vat | su̱taḥ |
saḥ | pa̱va̱sva̱ | vi̱-ca̱rṣa̱ṇe̱ | ā | ma̱hī iti̍ | roda̍sī̱ iti̍ | pṛ̱ṇa̱ |
u̱ṣāḥ | sūrya̍ḥ | na | ra̱śmi-bhi̍ḥ |
pari̍ | na̱ḥ | śa̱rma̱-yantyā̍ | dhāra̍yā | so̱ma̱ | vi̱śvata̍ḥ |
sara̍ | ra̱sā-i̍va | vi̱ṣṭapa̍m |
ja̱naya̍n | ro̱ca̱nā | di̱vaḥ | ja̱naya̍n | a̱p-su | sūrya̍m |
vasā̍naḥ | gāḥ | a̱paḥ | hari̍ḥ |
e̱ṣaḥ | pra̱tnena̍ | manma̍nā | de̱vaḥ | de̱vebhya̍ḥ | pari̍ |
dhāra̍yā | pa̱va̱te̱ | su̱taḥ |
va̱vṛ̱dhā̱nāya̍ | tūrva̍ye | pava̍nte | vāja̍-sātaye |
somā̍ḥ | sa̱hasra̍-pājasaḥ |
du̱hā̱naḥ | pra̱tnam | it | paya̍ḥ | pa̱vitre̍ | pari̍ | si̱cya̱te̱ |
kranda̍n | de̱vān | a̱jī̱ja̱na̱t |
a̱bhi | viśvā̍ni | vāryā̍ | a̱bhi | de̱vān | ṛ̱ta̱-vṛdha̍ḥ |
soma̍ḥ | pu̱nā̱naḥ | a̱rṣa̱ti̱ |
go-ma̍t | na̱ḥ | so̱ma̱ | vī̱ra-va̍t | aśva̍-vat | vāja̍-vat | su̱taḥ |
pava̍sva | bṛ̱ha̱tīḥ | iṣa̍ḥ |
yaḥ | atya̍ḥ-iva | mṛ̱jyate̍ | gobhi̍ḥ | madā̍ya | ha̱rya̱taḥ |
tam | gī̱ḥ-bhiḥ | vā̱sa̱yā̱ma̱si̱ |
tam | na̱ḥ | viśvā̍ḥ | a̱va̱syuva̍ḥ | gira̍ḥ | śu̱mbha̱nti̱ | pū̱rva-thā̍ |
indu̍m | indrā̍ya | pī̱taye̍ |
pu̱nā̱naḥ | yā̱ti̱ | ha̱rya̱taḥ | soma̍ḥ | gī̱ḥ-bhiḥ | pari̍-kṛtaḥ |
vipra̍sya | medhya̍-atitheḥ |
pava̍māna | vi̱dāḥ | ra̱yim | a̱smabhya̍m | so̱ma̱ | su̱-śriya̍m |
indo̱ iti̍ | sa̱hasra̍-varcasam |
indu̍ḥ | atya̍ḥ | na | vā̱ja̱-sṛt | kani̍kranti | pa̱vitre̍ | ā |
yat | akṣā̍ḥ | ati̍ | de̱va̱-yuḥ |
pava̍sva | vāja̍-sātaye | vipra̍sya | gṛ̱ṇa̱taḥ | vṛ̱dhe |
soma̍ | rāsva̍ | su̱-vīrya̍m |
pra | na̱ḥ | i̱ndo̱ iti̍ | ma̱he | tane̍ | ū̱rmim | na | bibhra̍t | a̱rṣa̱si̱ |
a̱bhi | de̱vān | a̱yāsya̍ḥ |
ma̱tī | ju̱ṣṭaḥ | dhi̱yā | hi̱taḥ | soma̍ḥ | hi̱nve̱ | pa̱rā̱-vati̍ |
vipra̍sya | dhāra̍yā | ka̱viḥ |
a̱yam | de̱veṣu̍ | jāgṛ̍viḥ | su̱taḥ | e̱ti̱ | pa̱vitre̍ | ā |
soma̍ḥ | yā̱ti̱ | vi-ca̍rṣaṇiḥ |
saḥ | na̱ḥ | pa̱va̱sva̱ | vā̱ja̱-yuḥ | ca̱krā̱ṇaḥ | cāru̍m | a̱dhva̱ram |
ba̱rhiṣmā̍n | ā | vi̱vā̱sa̱ti̱ |
saḥ | na̱ḥ | bhagā̍ya | vā̱yave̍ | vipra̍-vīraḥ | sa̱dā-vṛ̍dhaḥ |
soma̍ḥ | de̱veṣu̍ | ā | ya̱ma̱t |
saḥ | na̱ḥ | a̱dya | vasu̍ttaye | kra̱tu̱-vit | gā̱tu̱vit-ta̍maḥ |
vāja̍m | je̱ṣi̱ | śrava̍ḥ | bṛ̱hat |
saḥ | pa̱va̱sva̱ | madā̍ya | kam | nṛ̱-cakṣā̍ḥ | de̱va-vī̍taye |
indo̱ iti̍ | indrā̍ya | pī̱taye̍ |
saḥ | na̱ḥ | a̱rṣa̱ | a̱bhi | dū̱tya̍m | tvam | indrā̍ya | to̱śa̱se̱ |
de̱vān | sakhi̍-bhyaḥ | ā | vara̍m |
u̱ta | tvām | a̱ru̱ṇam | va̱yam | gobhi̍ḥ | a̱ñjma̱ḥ | madā̍ya | kam |
vi | na̱ḥ | rā̱ye | dura̍ḥ | vṛ̱dhi̱ |
ati̍ | ū̱m̐ iti̍ | pa̱vitra̍m | a̱kra̱mī̱t | vā̱jī | dhura̍m | na | yāma̍ni |
indu̍ḥ | de̱veṣu̍ | pa̱tya̱te̱ |
sam | ī̱miti̍ | sakhā̍yaḥ | a̱sva̱ra̱n | vane̍ | krīḻa̍ntam | ati̍-avim |
indu̍m | nā̱vāḥ | a̱nū̱ṣa̱ta̱ |
tayā̍ | pa̱va̱sva̱ | dhāra̍yā | yayā̍ | pī̱taḥ | vi̱-cakṣa̍se |
indo̱ iti̍ | sto̱tre | su̱-vīrya̍m |
asṛ̍gran | de̱va-vī̍taye | atyā̍saḥ | kṛtvyā̍ḥ-iva |
kṣara̍ntaḥ | pa̱rva̱ta̱-vṛdha̍ḥ |
pari̍-kṛtāsaḥ | inda̍vaḥ | yoṣā̍-iva | pitrya̍-vatī |
vā̱yum | somā̍ḥ | a̱sṛ̱kṣa̱ta̱ |
e̱te | somā̍saḥ | inda̍vaḥ | praya̍svantaḥ | ca̱mū iti̍ | su̱tāḥ |
indra̍m | va̱rdha̱nti̱ | karma̍-bhiḥ |
ā | dhā̱va̱ta̱ | su̱-ha̱stya̱ḥ | śu̱krā | gṛ̱bhṇī̱ta̱ | ma̱nthinā̍ |
gobhi̍ḥ | śrī̱ṇī̱ta̱ | ma̱tsa̱ram |
saḥ | pa̱va̱sva̱ | dha̱na̱m-ja̱ya̱ | pra̱-ya̱ntā | rādha̍saḥ | ma̱haḥ |
a̱smabhya̍m | so̱ma̱ | gā̱tu̱-vit |
e̱tam | mṛ̱ja̱nti̱ | marjya̍m | pava̍mānam | daśa̍ | kṣipa̍ḥ |
indrā̍ya | ma̱tsa̱ram | mada̍m |
a̱yā | soma̍ḥ | su̱-kṛ̱tyayā̍ | ma̱haḥ | ci̱t | a̱bhi | a̱va̱rdha̱ta̱ |
ma̱ndā̱naḥ | ut | vṛ̱ṣa̱-ya̱te̱ |
kṛ̱tāni̍ | it | a̱sya̱ | kartvā̍ | ceta̍nte | da̱syu̱-tarha̍ṇā |
ṛ̱ṇā | ca̱ | dhṛ̱ṣṇuḥ | ca̱ya̱te̱ |
āt | soma̍ḥ | i̱ndri̱yaḥ | rasa̍ḥ | vajra̍ḥ | sa̱ha̱sra̱-sāḥ | bhu̱va̱t |
u̱ktham | yat | a̱sya̱ | jāya̍te |
sva̱yam | ka̱viḥ | vi̱-dha̱rtari̍ | viprā̍ya | ratna̍m | i̱ccha̱ti̱ |
yadi̍ | ma̱rmṛ̱jyate̍ | dhiya̍ḥ |
si̱sā̱satu̍ḥ | ra̱yī̱ṇām | vāje̍ṣu | arva̍tām-iva |
bhare̍ṣu | ji̱gyuṣā̍m | a̱si̱ |
tam | tvā̱ | nṛ̱mṇāni̍ | vibhra̍tam | sa̱dha-sthe̍ṣu | ma̱haḥ | di̱vaḥ |
cāru̍m | su̱-kṛ̱tyayā̍ | ī̱ma̱he̱ |
saṁvṛ̍kta-dhṛṣṇum | u̱kthya̍m | ma̱hā-ma̍hivratam | mada̍m |
śa̱tam | pura̍ḥ | ru̱ru̱kṣaṇi̍m |
ata̍ḥ | tvā̱ | ra̱yim | a̱bhi | rājā̍nam | su̱kra̱to̱ iti̍ su-krato | di̱vaḥ |
su̱-pa̱rṇaḥ | a̱vya̱thiḥ | bha̱ra̱t |
viśva̍smai | it | sva̍ḥ | dṛ̱śe | sādhā̍raṇam | ra̱ja̱ḥ-tura̍m |
go̱pām | ṛ̱tasya̍ | viḥ | bha̱ra̱t |
adha̍ | hi̱nvā̱naḥ | i̱ndri̱yam | jyāya̍ḥ | ma̱hi̱-tvam | ā̱na̱śe̱ |
a̱bhi̱ṣṭi̱-kṛt | vi-ca̍rṣaṇiḥ |
pava̍sva | vṛ̱ṣṭim | ā | su | na̱ḥ | a̱pām | ū̱rmim | di̱vaḥ | pari̍ |
a̱ya̱kṣmāḥ | bṛ̱ha̱tīḥ | iṣa̍ḥ |
tayā̍ | pa̱va̱sva̱ | dhāra̍yā | yayā̍ | gāva̍ḥ | i̱ha | ā̱-gama̍n |
janyā̍saḥ | upa̍ | na̱ḥ | gṛ̱ham |
ghṛ̱tam | pa̱va̱sva̱ | dhāra̍yā | ya̱jñeṣu̍ | de̱va̱-vīta̍maḥ |
a̱smabhya̍m | vṛ̱ṣṭim | ā | pa̱va̱ |
saḥ | na̱ḥ | ū̱rje | vi | a̱vyaya̍m | pa̱vitra̍m | dhā̱va̱ | dhāra̍yā |
de̱vāsa̍ḥ | śṛ̱ṇava̍n | hi | ka̱m |
pava̍mānaḥ | a̱si̱sya̱da̱t | rakṣā̍ṁsi | a̱pa̱-jaṅgha̍nat |
pra̱tna̱-vat | ro̱caya̍n | ruca̍ḥ |
ut | te̱ | śuṣmā̍saḥ | ī̱ra̱te̱ | sindho̍ḥ | ū̱rmeḥ-i̍va | sva̱naḥ |
vā̱ṇasya̍ | co̱da̱ya̱ | pa̱vim |
pra̱-sa̱ve | te̱ | ut | ī̱ra̱te̱ | ti̱sraḥ | vāca̍ḥ | ma̱kha̱syuva̍ḥ |
yat | avye̍ | eṣi̍ | sāna̍vi |
avya̍ḥ | vāre̍ | pari̍ | pri̱yam | hari̍m | hi̱nva̱nti̱ | adri̍-bhiḥ |
pava̍mānam | ma̱dhu̱-ścuta̍m |
ā | pa̱va̱sva̱ | ma̱di̱n-ta̱ma̱ | pa̱vitra̍m | dhāra̍yā | ka̱ve̱ |
a̱rkasya̍ | yoni̍m | ā̱-sada̍m |
saḥ | pa̱va̱sva̱ | ma̱di̱n-ta̱ma̱ | gobhi̍ḥ | a̱ñjā̱naḥ | a̱ktu-bhi̍ḥ |
indo̱ iti̍ | indrā̍ya | pī̱taye̍ |
adhva̍ryo̱ iti̍ | adri̍-bhiḥ | su̱tam | soma̍m | pa̱vitre̍ | ā | sṛ̱ja̱ |
pu̱nī̱hi | indrā̍ya | pāta̍ve |
di̱vaḥ | pī̱yūṣa̍m | u̱t-ta̱mam | soma̍m | indrā̍ya | va̱jriṇe̍ |
su̱nota̍ | madhu̍mat-tamam |
tava̍ | tye | i̱ndo̱ iti̍ | andha̍saḥ | de̱vāḥ | madho̍ḥ | vi | a̱śna̱te̱ |
pava̍mānasya | ma̱ruta̍ḥ |
tvam | hi | so̱ma̱ | va̱rdhaya̍n | su̱taḥ | madā̍ya | bhūrṇa̍ye |
vṛṣa̍n | sto̱tāra̍m | ū̱taye̍ |
a̱bhi | a̱rṣa̱ | vi̱-ca̱kṣa̱ṇa̱ | pa̱vitra̍m | dhāra̍yā | su̱taḥ |
a̱bhi | vāja̍m | u̱ta | śrava̍ḥ |
pari̍ | dyu̱kṣaḥ | sa̱nat-ra̍yiḥ | bhara̍t | vāja̍m | na̱ḥ | andha̍sā |
su̱vā̱naḥ | a̱rṣa̱ | pa̱vitre̍ | ā |
tava̍ | pra̱tnebhi̍ḥ | adhva̍-bhiḥ | avya̍ḥ | vāre̍ | pari̍ | pri̱yaḥ |
sa̱hasra̍-dhāraḥ | yā̱t | tanā̍ |
ca̱ruḥ | na | yaḥ | tam | ī̱ṅkha̱ya̱ | indo̱ iti̍ | na | dāna̍m | ī̱ṅkha̱ya̱ |
va̱dhaiḥ | va̱dha̱sno̱ iti̍ vadha-sno | ī̱ṅkha̱ya̱ |
ni | śuṣma̍m | i̱ndo̱ iti̍ | eṣā̍m | puru̍-hūta | janā̍nām |
yaḥ | a̱smān | ā̱-dide̍śati |
śa̱tam | na̱ḥ | i̱ndo̱ iti̍ | ū̱ti-bhi̍ḥ | sa̱hasra̍m | vā̱ | śucī̍ṇām |
pava̍sva | ma̱ṁha̱yat-ra̍yiḥ |
ut | te̱ | śuṣmā̍saḥ | a̱sthu̱ḥ | rakṣa̍ḥ | bhi̱ndanta̍ḥ | a̱dri̱-va̱ḥ |
nu̱dasva̍ | yāḥ | pa̱ri̱-spṛdha̍ḥ |
a̱yā | ni̱-ja̱ghniḥ | oja̍sā | ra̱tha̱-sa̱ṅge | dhane̍ | hi̱te |
stavai̍ | abi̍bhyuṣā | hṛ̱dā |
asya̍ | vra̱tāni̍ | na | ā̱-dhṛṣe̍ | pava̍mānasya | du̱ḥ-dhyā̍ |
ru̱ja | yaḥ | tvā̱ | pṛ̱ta̱nyati̍ |
tam | hi̱nva̱nti̱ | ma̱da̱-cyuta̍m | hari̍m | na̱dīṣu̍ | vā̱jina̍m |
indu̍m | indrā̍ya | ma̱tsa̱ram |
a̱sya | pra̱tnām | anu̍ | dyuta̍m | śu̱kram | du̱du̱hre̱ | ahra̍yaḥ |
paya̍ḥ | sa̱ha̱sra̱-sām | ṛṣi̍m |
a̱yam | sūrya̍ḥ-iva | u̱pa̱-dṛk | a̱yam | sarā̍ṁsi | dhā̱va̱ti̱ |
sa̱pta | pra̱-vata̍ḥ | ā | diva̍m |
a̱yam | viśvā̍ni | ti̱ṣṭha̱ti̱ | pu̱nā̱naḥ | bhuva̍nā | u̱pari̍ |
soma̍ḥ | de̱vaḥ | na | sūrya̍ḥ |
pari̍ | na̱ḥ | de̱va-vī̍taye | vājā̍n | a̱rṣa̱si̱ | go-ma̍taḥ |
pu̱nā̱naḥ | i̱ndo̱ iti̍ | i̱ndra̱-yuḥ |
yava̍m-yavam | na̱ḥ | andha̍sā | pu̱ṣṭam-pu̍ṣṭam | pari̍ | sra̱va̱ |
soma̍ | viśvā̍ | ca̱ | saubha̍gā |
indo̱ iti̍ | yathā̍ | tava̍ | stava̍ḥ | yathā̍ | te̱ | jā̱tam | andha̍saḥ |
ni | ba̱rhiṣi̍ | pri̱ye | sa̱da̱ḥ |
u̱ta | na̱ḥ | go̱-vit | a̱śva̱-vit | pava̍sva | so̱ma̱ | andha̍sā |
ma̱kṣu-ta̍mebhiḥ | aha̍-bhiḥ |
yaḥ | ji̱nāti̍ | na | jīya̍te | hanti̍ | śatru̍m | a̱bhi̱-itya̍ |
saḥ | pa̱va̱sva̱ | sa̱ha̱sra̱-ji̱t |
pari̍ | soma̍ḥ | ṛ̱tam | bṛ̱hat | ā̱śuḥ | pa̱vitre̍ | a̱rṣa̱ti̱ |
vi̱-ghnan | rakṣā̍ṁsi | de̱va̱-yuḥ |
yat | soma̍ḥ | vāja̍m | arṣa̍ti | śa̱tam | dhārā̍ḥ | a̱pa̱syuva̍ḥ |
indra̍sya | sa̱khyam | ā̱-vi̱śan |
a̱bhi | tvā̱ | yoṣa̍ṇaḥ | daśa̍ | jā̱ram | na | ka̱nyā̍ | a̱nū̱ṣa̱ta̱ |
mṛ̱jyase̍ | so̱ma̱ | sā̱taye̍ |
tvam | indrā̍ya | viṣṇa̍ve | svā̱duḥ | i̱ndo̱ iti̍ | pari̍ | sra̱va̱ |
nṝn | sto̱tṝn | pā̱hi̱ | aṁha̍saḥ |
pra | te̱ | dhārā̍ḥ | a̱sa̱ścata̍ḥ | di̱vaḥ | na | ya̱nti̱ | vṛ̱ṣṭaya̍ḥ |
accha̍ | vāja̍m | sa̱ha̱sriṇa̍m |
a̱bhi | pri̱yāṇi̍ | kāvyā̍ | viśvā̍ | cakṣā̍ṇaḥ | a̱rṣa̱ti̱ |
hari̍ḥ | tu̱ñjā̱naḥ | āyu̍dhā |
saḥ | ma̱rmṛjā̱naḥ | ā̱yu-bhi̍ḥ | ibha̍ḥ | rājā̍-iva | su̱-vra̱taḥ |
śye̱naḥ | na | vaṁsu̍ | sī̱da̱ti̱ |
saḥ | na̱ḥ | viśvā̍ | di̱vaḥ | vasu̍ | u̱to iti̍ | pṛ̱thi̱vyāḥ | adhi̍ |
pu̱nāna̍ḥ | i̱ndo̱ iti̍ | ā | bha̱ra̱ |
tara̍t | saḥ | ma̱ndī | dhā̱va̱ti̱ | dhārā̍ | su̱tasya̍ | andha̍saḥ |
tara̍t | saḥ | ma̱ndī | dhā̱va̱ti̱ |
u̱srā | ve̱da̱ | vasū̍nām | marta̍sya | de̱vī | ava̍saḥ |
tara̍t | saḥ | ma̱ndī | dhā̱va̱ti̱ |
dhva̱srayo̍ḥ | pu̱ru̱-santyo̍ḥ | ā | sa̱hasrā̍ṇi | da̱dma̱he̱ |
tara̍t | saḥ | ma̱ndī | dhā̱va̱ti̱ |
ā | yayo̍ḥ | tri̱ṁśata̍m | tanā̍ | sa̱hasrā̍ṇi | ca̱ | dadma̍he |
tara̍t | saḥ | ma̱ndī | dhā̱va̱ti̱ |
pava̍sva | go̱-jit | a̱śva̱-jit | vi̱śva̱-jit | so̱ma̱ | ra̱ṇya̱-jit |
pra̱jā-va̍t | ratna̍m | ā | bha̱ra̱ |
pava̍sva | a̱t-bhyaḥ | adā̍bhyaḥ | pava̍sva | oṣa̍dhībhyaḥ |
pava̍sva | dhi̱ṣaṇā̍bhyaḥ |
tvam | so̱ma̱ | pava̍mānaḥ | viśvā̍ni | du̱ḥ-i̱tā | ta̱ra̱ |
ka̱viḥ | sī̱da̱ | ni | ba̱rhiṣi̍ |
pava̍māna | sva̍ḥ | vi̱da̱ḥ | jāya̍mānaḥ | a̱bha̱va̱ḥ | ma̱hān |
indo̱ iti̍ | viśvā̍n | a̱bhi | it | a̱si̱ |
pra | gā̱ya̱treṇa̍ | gā̱ya̱ta̱ | pava̍mānam | vi-ca̍rṣaṇim |
indu̍m | sa̱hasra̍-cakṣasam |
tvam | tvā̱ | sa̱hasra̍-cakṣasam | atho̱ iti̍ | sa̱hasra̍-bharṇasam |
ati̍ | vāra̍m | a̱pā̱vi̱ṣu̱ḥ |
ati̍ | vārā̍n | pava̍mānaḥ | a̱si̱sya̱da̱t | ka̱laśā̍n | a̱bhi | dhā̱va̱ti̱ |
indra̍sya | hārdi̍ | ā̱-vi̱śan |
indra̍sya | so̱ma̱ | rādha̍se | śam | pa̱va̱sva̱ | vi̱-ca̱rṣa̱ṇe̱ |
pra̱jā-va̍t | reta̍ḥ | ā | bha̱ra̱ |
a̱yā | vī̱tī | pari̍ | sra̱va̱ | yaḥ | te̱ | i̱ndo̱ iti̍ | made̍ṣu | ā |
a̱va̱-aha̍n | na̱va̱tīḥ | nava̍ |
pura̍ḥ | sa̱dyaḥ | i̱tthā-dhi̍ye | diva̍ḥ-dāsāya | śamba̍ram |
adha̍ | tyam | tu̱rvaśa̍m | yadu̍m |
pari̍ | na̱ḥ | aśva̍m | a̱śva̱-vit | go-ma̍t | i̱ndo̱ iti̍ | hira̍ṇya-vat |
kṣara̍ | sa̱ha̱sriṇī̍ḥ | iṣa̍ḥ |
pava̍mānasya | te̱ | va̱yam | pa̱vitra̍m | a̱bhi̱-u̱nda̱taḥ |
sa̱khi̱-tvam | ā | vṛ̱ṇī̱ma̱he̱ |
ye | te̱ | pa̱vitra̍m | ū̱rmaya̍ḥ | a̱bhi̱-kṣara̍nti | dhāra̍yā |
tebhi̍ḥ | na̱ḥ | so̱ma̱ | mṛ̱ḻa̱ya̱ |
saḥ | na̱ḥ | pu̱nā̱naḥ | ā | bha̱ra̱ | ra̱yim | vī̱ra-va̍tīm | iṣa̍m |
īśā̍naḥ | so̱ma̱ | vi̱śvata̍ḥ |
e̱tam | ū̱m̐ iti̍ | tyam | daśa̍ | kṣipa̍ḥ | mṛ̱janti̍ | sindhu̍-mātaram |
sam | ā̱di̱tyebhi̍ḥ | a̱khya̱ta̱ |
sam | indre̍ṇa | u̱ta | vā̱yunā̍ | su̱taḥ | e̱ti̱ | pa̱vitre̍ | ā |
sam | sūrya̍sya | ra̱śmi-bhi̍ḥ |
saḥ | na̱ḥ | bhagā̍ya | vā̱yave̍ | pū̱ṣṇe | pa̱va̱sva̱ | madhu̍-mān |
cāru̍ḥ | mi̱tre | varu̍ṇe | ca̱ |
u̱ccā | te̱ | jā̱tam | andha̍saḥ | di̱vi | sat | bhūmi̍ḥ | ā | da̱de̱ |
u̱gram | śarma̍ | mahi̍ | śrava̍ḥ |
e̱nā | viśvā̍ni | a̱ryaḥ | ā | dyu̱mnāni̍ | mānu̍ṣāṇām |
sisā̍santaḥ | va̱nā̱ma̱he̱ |
saḥ | na̱ḥ | indrā̍ya | yajya̍ve | varu̍ṇāya | ma̱rut-bhya̍ḥ |
va̱ri̱va̱ḥ-vit | pari̍ | sra̱va̱ |
upo̱ iti̍ | su | jā̱tam | a̱p-tura̍m | gobhi̍ḥ | bha̱ṅgam | pari̍-kṛtam |
indu̍m | de̱vāḥ | a̱yā̱si̱ṣu̱ḥ |
tam | it | va̱rdha̱ntu̱ | na̱ḥ | gira̍ḥ | va̱tsam | sa̱ṁśiśva̍rīḥ-iva |
yaḥ | indra̍sya | hṛ̱da̱m-sani̍ḥ |
arṣa̍ | na̱ḥ | so̱ma̱ | śam | gave̍ | dhu̱kṣasva̍ | pi̱pyuṣī̍m | iṣa̍m |
vardha̍ | sa̱mu̱dram | u̱kthya̍m |
pava̍mānaḥ | a̱jī̱ja̱na̱t | di̱vaḥ | ci̱tram | na | ta̱nya̱tum |
jyoti̍ḥ | vai̱śvā̱na̱ram | bṛ̱hat |
pava̍mānasya | te̱ | rasa̍ḥ | mada̍ḥ | rā̱ja̱n | a̱du̱cchu̱naḥ |
vi | vāra̍m | avya̍m | a̱rṣa̱ti̱ |
pava̍māna | rasa̍ḥ | tava̍ | dakṣa̍ḥ | vi | rā̱ja̱ti̱ | dyu̱-mān |
jyoti̍ḥ | viśva̍m | sva̍ḥ | dṛ̱śe |
yaḥ | te̱ | mada̍ḥ | vare̍ṇyaḥ | tena̍ | pa̱va̱sva̱ | andha̍sā |
de̱va̱-a̱vīḥ | a̱gha̱śa̱ṁsa̱-hā |
jaghni̍ḥ | vṛ̱tram | a̱mi̱triya̍m | sasni̍ḥ | vāja̍m | di̱ve-di̍ve |
go̱-sāḥ | ū̱m̐ iti̍ | a̱śva̱-sāḥ | a̱si̱ |
sam-mi̍ślaḥ | a̱ru̱ṣaḥ | bha̱va̱ | su̱-u̱pa̱sthābhi̍ḥ | na | dhe̱nu-bhi̍ḥ |
sīda̍n | śye̱naḥ | na | yoni̍m | ā |
saḥ | pa̱va̱sva̱ | yaḥ | āvi̍tha | indra̍m | vṛ̱trāya̍ | hanta̍ve |
va̱vri̱-vāṁsa̍m | ma̱hīḥ | a̱paḥ |
su̱-vīrā̍saḥ | va̱yam | dhanā̍ | jaye̍ma | so̱ma̱ | mī̱ḍhva̱ḥ |
pu̱nā̱naḥ | va̱rdha̱ | na̱ḥ | gira̍ḥ |
tvā-ū̍tāsaḥ | tava̍ | ava̍sā | syāma̍ | va̱nvanta̍ḥ | ā̱-mura̍ḥ |
soma̍ | vra̱teṣu̍ | jā̱gṛ̱hi̱ |
a̱pa̱-ghnan | pa̱va̱te̱ | mṛdha̍ḥ | apa̍ | soma̍ḥ | arā̍vṇaḥ |
gaccha̍n | indra̍sya | ni̱ḥ-kṛ̱tam |
ma̱haḥ | na̱ḥ | rā̱yaḥ | ā | bha̱ra̱ | pava̍māna | ja̱hi | mṛdha̍ḥ |
rāsva̍ | i̱ndo̱ iti̍ | vī̱ra-va̍t | yaśa̍ḥ |
na | tvā̱ | śa̱tam | ca̱na | hruta̍ḥ | rādha̍ḥ | ditsa̍ntam | ā | mi̱na̱n |
yat | pu̱nā̱naḥ | ma̱kha̱syase̍ |
pava̍sva | i̱ndo̱ iti̍ | vṛṣā̍ | su̱taḥ | kṛ̱dhi | na̱ḥ | ya̱śasa̍ḥ | jane̍ |
viśvā̍ḥ | apa̍ | dviṣa̍ḥ | ja̱hi̱ |
asya̍ | te̱ | sa̱khye | va̱yam | tava̍ | i̱ndo̱ iti̍ | dyu̱mne | u̱t-ta̱me |
sa̱sa̱hyāma̍ | pṛ̱ta̱nya̱taḥ |
yā | te̱ | bhī̱māni̍ | āyu̍dhā | ti̱gmāni̍ | santi̍ | dhūrva̍ṇe |
rakṣa̍ | sa̱ma̱sya̱ | na̱ḥ | ni̱daḥ |
e̱te | a̱sṛ̱gra̱m | inda̍vaḥ | ti̱raḥ | pa̱vitra̍m | ā̱śava̍ḥ |
viśvā̍ni | a̱bhi | saubha̍gā |
vi̱-ghnanta̍ḥ | du̱ḥ-i̱tā | pu̱ru | su̱-gā | to̱kāya̍ | vā̱jina̍ḥ |
tanā̍ | kṛ̱ṇvanta̍ḥ | arva̍te |
kṛ̱ṇvanta̍ḥ | vari̍vaḥ | gave̍ | a̱bhi | a̱rṣa̱nti̱ | su̱-stu̱tim |
iḻā̍m | a̱smabhya̍m | sa̱m-yata̍m |
asā̍vi | a̱ṁśuḥ | madā̍ya | a̱p-su | dakṣa̍ḥ | gi̱ri̱-sthāḥ |
śye̱naḥ | na | yoni̍m | ā | a̱sa̱da̱t |
śu̱bhram | andha̍ḥ | de̱va-vā̍tam | a̱p-su | dhū̱taḥ | nṛ-bhi̍ḥ | su̱taḥ |
svada̍nti | gāva̍ḥ | paya̍ḥ-bhiḥ |
āt | ī̱m | aśva̍m | na | hetā̍raḥ | aśū̍śubhan | a̱mṛtā̍ya |
madhva̍ḥ | rasa̍m | sa̱dha̱-māde̍ |
yāḥ | te̱ | dhārā̍ḥ | ma̱dhu̱-ścuta̍ḥ | asṛ̍gram | i̱ndo̱ iti̍ | ū̱taye̍ |
tābhi̍ḥ | pa̱vitra̍m | ā | a̱sa̱da̱ḥ |
saḥ | a̱rṣa̱ | indrā̍ya | pī̱taye̍ | ti̱raḥ | romā̍ṇi | a̱vyayā̍ |
sīda̍n | yonā̍ | vane̍ṣu | ā |
tvam | i̱ndo̱ iti̍ | pari̍ | sra̱va̱ | svādi̍ṣṭhaḥ | aṅgi̍raḥ-bhyaḥ |
va̱ri̱va̱ḥ-vit | ghṛ̱tam | paya̍ḥ |
a̱yam | vi-ca̍rṣaṇiḥ | hi̱taḥ | pava̍mānaḥ | saḥ | ce̱ta̱ti̱ |
hi̱nvā̱naḥ | āpya̍m | bṛ̱hat |
e̱ṣaḥ | vṛṣā̍ | vṛṣa̍-vrataḥ | pava̍mānaḥ | a̱śa̱sti̱-hā |
kara̍t | vasū̍ni | dā̱śuṣe̍ |
ā | pa̱va̱sva̱ | sa̱ha̱sriṇa̍m | ra̱yim | go-ma̍ntam | a̱śvina̍m |
pu̱ru̱-ca̱ndram | pu̱ru̱-spṛha̍m |
e̱ṣaḥ | syaḥ | pari̍ | si̱cya̱te̱ | ma̱rmṛ̱jyamā̍naḥ | ā̱yu-bhi̍ḥ |
u̱ru̱-gā̱yaḥ | ka̱vi-kra̍tuḥ |
sa̱hasra̍-ūtiḥ | śa̱ta-ma̍ghaḥ | vi̱-māna̍ḥ | raja̍saḥ | ka̱viḥ |
indrā̍ya | pa̱va̱te̱ | mada̍ḥ |
gi̱rā | jā̱taḥ | i̱ha | stu̱taḥ | indu̍ḥ | indrā̍ya | dhī̱ya̱te̱ |
viḥ | yonā̍ | va̱sa̱tau-i̍va |
pava̍mānaḥ | su̱taḥ | nṛ-bhi̍ḥ | soma̍ḥ | vāja̍m-iva | a̱sa̱rat |
ca̱mūṣu̍ | śakma̍nā | ā̱-sada̍m |
tam | tri̱-pṛ̱ṣṭhe | tri̱-va̱ndhu̱re | rathe̍ | yu̱ñja̱nti̱ | yāta̍ve |
ṛṣī̍ṇām | sa̱pta | dhī̱ti-bhi̍ḥ |
tam | so̱tā̱ra̱ḥ | dha̱na̱-spṛta̍m | ā̱śum | vājā̍ya | yāta̍ve |
hari̍m | hi̱no̱ta̱ | vā̱jina̍m |
ā̱-vi̱śan | ka̱laśa̍m | su̱taḥ | viśvā̍ḥ | arṣa̍n | a̱bhi | śriya̍ḥ |
śūra̍ḥ | na | goṣu̍ | ti̱ṣṭha̱ti̱ |
ā | te̱ | i̱ndo̱ iti̍ | madā̍ya | kam | paya̍ḥ | du̱ha̱nti̱ | ā̱yava̍ḥ |
de̱vāḥ | de̱vebhya̍ḥ | madhu̍ |
ā | na̱ḥ | soma̍m | pa̱vitre̍ | ā | sṛ̱jata̍ | madhu̍mat-tamam |
de̱vebhya̍ḥ | de̱va̱śrut-ta̍mam |
e̱te | somā̍ḥ | a̱sṛ̱kṣa̱ta̱ | gṛ̱ṇā̱nāḥ | śrava̍se | ma̱he |
ma̱din-ta̍masya | dhāra̍yā |
a̱bhi | gavyā̍ni | vī̱taye̍ | nṛ̱mṇā | pu̱nā̱naḥ | a̱rṣa̱si̱ |
sa̱nat-vā̍jaḥ | pari̍ | sra̱va̱ |
u̱ta | na̱ḥ | go-ma̍tīḥ | iṣa̍ḥ | viśvā̍ḥ | a̱rṣa̱ | pa̱ri̱-stubha̍ḥ |
gṛ̱ṇā̱naḥ | ja̱mat-a̍gninā |
pava̍sva | vā̱caḥ | a̱gri̱yaḥ | soma̍ | ci̱trābhi̍ḥ | ū̱ti-bhi̍ḥ |
a̱bhi | viśvā̍ni | kāvyā̍ |
tvam | sa̱mu̱driyā̍ḥ | a̱paḥ | a̱gri̱yaḥ | vāca̍ḥ | ī̱raya̍n |
pava̍sva | vi̱śva̱m-e̱ja̱ya̱ |
tubhya̍ | i̱mā | bhuva̍nā | ka̱ve̱ | ma̱hi̱mne | so̱ma̱ | ta̱sthi̱re̱ |
tubhya̍m | a̱rṣa̱nti̱ | sindha̍vaḥ |
pra | te̱ | di̱vaḥ | na | vṛ̱ṣṭaya̍ḥ | dhārā̍ḥ | ya̱nti̱ | a̱sa̱ścata̍ḥ |
a̱bhi | śu̱krām | u̱pa̱-stira̍m |
indrā̍ya | indu̍m | pu̱nī̱ta̱na̱ | u̱gram | dakṣā̍ya | sādha̍nam |
ī̱śā̱nam | vī̱ti-rā̍dhasam |
pava̍mānaḥ | ṛ̱taḥ | ka̱viḥ | soma̍ḥ | pa̱vitra̍m | ā | a̱sa̱da̱t |
dadha̍t | sto̱tre | su̱-vīrya̍m |
ā | pa̱va̱sva̱ | sa̱ha̱sriṇa̍m | ra̱yim | so̱ma̱ | su̱-vīrya̍m |
a̱sme iti̍ | śravā̍ṁsi | dhā̱ra̱ya̱ |
iṣa̍m | ūrja̍m | ca̱ | pi̱nva̱se̱ | indrā̍ya | ma̱tsa̱rin-ta̍maḥ |
ca̱mūṣu̍ | ā | ni | sī̱da̱si̱ |
su̱taḥ | indrā̍ya | viṣṇa̍ve | soma̍ḥ | ka̱laśe̍ | a̱kṣa̱ra̱t |
madhu̍-mān | a̱stu̱ | vā̱yave̍ |
e̱te | a̱sṛ̱gra̱m | ā̱śava̍ḥ | ati̍ | hvarā̍ṁsi | ba̱bhrava̍ḥ |
somā̍ḥ | ṛ̱tasya̍ | dhāra̍yā |
indra̍m | vardha̍ntaḥ | a̱p-tura̍ḥ | kṛ̱ṇvanta̍ḥ | viśva̍m | ārya̍m |
a̱pa̱-ghnanta̍ḥ | arā̍vṇaḥ |
su̱tāḥ | anu̍ | svam | ā | raja̍ḥ | a̱bhi | a̱rṣa̱nti̱ | ba̱bhrava̍ḥ |
indra̍m | gaccha̍ntaḥ | inda̍vaḥ |
a̱yā | pa̱va̱sva̱ | dhāra̍yā | yayā̍ | sūrya̍m | aro̍cayaḥ |
hi̱nvā̱naḥ | mānu̍ṣīḥ | a̱paḥ |
ayu̍kta | sūra̍ḥ | eta̍śam | pava̍mānaḥ | ma̱nau | adhi̍ |
a̱ntari̍kṣeṇa | yāta̍ve |
u̱ta | tyāḥ | ha̱rita̍ḥ | daśa̍ | sūra̍ḥ | a̱yu̱kta̱ | yāta̍ve |
indu̍ḥ | indra̍ḥ | iti̍ | bru̱van |
pari̍ | i̱taḥ | vā̱yave̍ | su̱tam | gira̍ḥ | indrā̍ya | ma̱tsa̱ram |
avya̍ḥ | vāre̍ṣu | si̱ñca̱ta̱ |
pava̍māna | vi̱dāḥ | ra̱yim | a̱smabhya̍m | so̱ma̱ | du̱stara̍m |
yaḥ | du̱ḥ-naśa̍ḥ | va̱nu̱ṣya̱tā |
a̱bhi | a̱rṣa̱ | sa̱ha̱sriṇa̍m | ra̱yim | go-ma̍ntam | a̱śvina̍m |
a̱bhi | vāja̍m | u̱ta | śrava̍ḥ |
soma̍ḥ | de̱vaḥ | na | sūrya̍ḥ | adri̍-bhiḥ | pa̱va̱te̱ | su̱taḥ |
dadhā̍naḥ | ka̱laśe̍ | rasa̍m |
e̱te | dhāmā̍ni | āryā̍ | śu̱krāḥ | ṛ̱tasya̍ | dhāra̍yā |
vāja̍m | go-ma̍ntam | a̱kṣa̱ra̱n |
su̱tāḥ | indrā̍ya | va̱jriṇe̍ | somā̍saḥ | dadhi̍-āśiraḥ |
pa̱vitra̍m | ati̍ | a̱kṣa̱ra̱n |
pra | so̱ma̱ | madhu̍mat-tamaḥ | rā̱ye | a̱rṣa̱ | pa̱vitre̍ | ā |
mada̍ḥ | yaḥ | de̱va̱-vīta̍maḥ |
tam | ī̱miti̍ | mṛ̱ja̱nti̱ | ā̱yava̍ḥ | hari̍m | na̱dīṣu̍ | vā̱jina̍m |
indu̍m | indrā̍ya | ma̱tsa̱ram |
ā | pa̱va̱sva̱ | hira̍ṇya-vat | aśva̍-vat | so̱ma̱ | vī̱ra-va̍t |
vāja̍m | go-ma̍ntam | ā | bha̱ra̱ |
pari̍ | vāje̍ | na | vā̱ja̱-yum | avya̍ḥ | vāre̍ṣu | si̱ñca̱ta̱ |
indrā̍ya | madhu̍mat-tamam |
ka̱vim | mṛ̱ja̱nti̱ | marjya̍m | dhī̱bhiḥ | viprā̍ḥ | a̱va̱syava̍ḥ |
vṛṣā̍ | kani̍krat | a̱rṣa̱ti̱ |
vṛṣa̍ṇam | dhī̱bhiḥ | a̱p-tura̍m | soma̍m | ṛ̱tasya̍ | dhāra̍yā |
ma̱tī | viprā̍ḥ | sam | a̱sva̱ra̱n |
pava̍sva | de̱va̱ | ā̱yu̱ṣak | indra̍m | ga̱ccha̱tu̱ | te̱ | mada̍ḥ |
vā̱yum | ā | ro̱ha̱ | dharma̍ṇā |
pava̍māna | ni | to̱śa̱se̱ | ra̱yim | so̱ma̱ | śra̱vāyya̍m |
pri̱yaḥ | sa̱mu̱dram | ā | vi̱śa̱ |
a̱pa̱-ghnan | pa̱va̱se̱ | mṛdha̍ḥ | kra̱tu̱-vit | so̱ma̱ | ma̱tsa̱raḥ |
nu̱dasva̍ | ade̍va-yum | jana̍m |
pava̍mānāḥ | a̱sṛ̱kṣa̱ta̱ | somā̍ḥ | śu̱krāsa̍ḥ | inda̍vaḥ |
a̱bhi | viśvā̍ni | kāvyā̍ |
pava̍mānāsaḥ | ā̱śava̍ḥ | śu̱bhrāḥ | a̱sṛ̱gra̱m | inda̍vaḥ |
ghnanta̍ḥ | viśvā̍ḥ | apa̍ | dviṣa̍ḥ |
pava̍mānāḥ | di̱vaḥ | pari̍ | a̱ntari̍kṣāt | a̱sṛ̱kṣa̱ta̱ |
pṛ̱thi̱vyāḥ | adhi̍ | sāna̍vi |
pu̱nā̱naḥ | so̱ma̱ | dhāra̍yā | indo̱ iti̍ | viśvā̍ḥ | apa̍ | sridha̍ḥ |
ja̱hi | rakṣā̍ṁsi | su̱kra̱to̱ iti̍ su-krato |
a̱pa̱-ghnan | so̱ma̱ | ra̱kṣasa̍ḥ | a̱bhi | a̱rṣa̱ | kani̍kradat |
dyu̱-manta̍m | śuṣma̍m | u̱t-ta̱mam |
a̱sme iti̍ | vasū̍ni | dhā̱ra̱ya̱ | soma̍ | di̱vyāni̍ | pārthi̍vā |
indo̱ iti̍ | viśvā̍ni | vāryā̍ |
vṛṣā̍ | so̱ma̱ | dyu̱-mān | a̱si̱ | vṛṣā̍ | de̱va̱ | vṛṣa̍-vrataḥ |
vṛṣā̍ | dharmā̍ṇi | da̱dhi̱ṣe̱ |
vṛṣṇa̍ḥ | te̱ | vṛṣṇya̍m | śava̍ḥ | vṛṣā̍ | vana̍m | vṛṣā̍ | mada̍ḥ |
sa̱tyam | vṛ̱ṣa̱n | vṛṣā̍ | it | a̱si̱ |
aśva̍ḥ | na | ca̱kra̱da̱ḥ | vṛṣā̍ | sam | gāḥ | i̱ndo̱ iti̍ | sam | arva̍taḥ |
vi | na̱ḥ | rā̱ye | dura̍ḥ | vṛ̱dhi̱ |
asṛ̍kṣata | pra | vā̱jina̍ḥ | ga̱vyā | somā̍saḥ | a̱śva̱-yā |
śu̱krāsa̍ḥ | vī̱ra̱-yā | ā̱śava̍ḥ |
śu̱mbhamā̍nāḥ | ṛ̱ta̱yu-bhi̍ḥ | mṛ̱jyamā̍nāḥ | gabha̍styoḥ |
pava̍nte | vāre̍ | a̱vyaye̍ |
te | viśvā̍ | dā̱śuṣe̍ | vasu̍ | somā̍ḥ | di̱vyāni̍ | pārthi̍vā |
pava̍ntām | ā | a̱ntari̍kṣyā |
pava̍mānasya | vi̱śva̱-vi̱t | pra | te̱ | sargā̍ḥ | a̱sṛ̱kṣa̱ta̱ |
sūrya̍sya-iva | na | ra̱śmaya̍ḥ |
ke̱tum | kṛ̱ṇvan | di̱vaḥ | pari̍ | viśvā̍ | rū̱pā | a̱bhi | a̱rṣa̱si̱ |
sa̱mu̱draḥ | so̱ma̱ | pi̱nva̱se̱ |
hi̱nvā̱naḥ | vāca̍m | i̱ṣya̱si̱ | pava̍māna | vi-dha̍rmaṇi |
akrā̍n | de̱vaḥ | na | sūrya̍ḥ |
indu̍ḥ | pa̱vi̱ṣṭa̱ | ceta̍naḥ | pri̱yaḥ | ka̱vī̱nām | ma̱tī |
sṛ̱jat | aśva̍m | ra̱thīḥ-i̍va |
ū̱rmiḥ | yaḥ | te̱ | pa̱vitre̍ | ā | da̱va̱-a̱vīḥ | pa̱ri̱-akṣa̍rat |
sīda̍n | ṛ̱tasya̍ | yoni̍m | ā |
saḥ | na̱ḥ | a̱rṣa̱ | pa̱vitre̍ | ā | mada̍ḥ | yaḥ | de̱va̱-vīta̍maḥ |
indo̱ iti̍ | indrā̍ya | pī̱taye̍ |
i̱ṣe | pa̱va̱sva̱ | dhāra̍yā | mṛ̱jyamā̍naḥ | ma̱nī̱ṣi-bhi̍ḥ |
indo̱ iti̍ | ru̱cā | a̱bhi | gāḥ | i̱hi̱ |
pu̱nā̱naḥ | vari̍vaḥ | kṛ̱dhi̱ | ūrja̍m | janā̍ya | gi̱rva̱ṇa̱ḥ |
hare̍ | sṛ̱jā̱naḥ | ā̱-śira̍m |
pu̱nā̱naḥ | de̱va-vī̍taye | indra̍sya | yā̱hi̱ | ni̱ḥ-kṛ̱tam |
dyu̱tā̱naḥ | vā̱ji-bhi̍ḥ | ya̱taḥ |
pra | hi̱nvā̱nāsa̍ḥ | inda̍vaḥ | accha̍ | sa̱mu̱dram | ā̱śava̍ḥ |
dhi̱yā | jū̱tāḥ | a̱sṛ̱kṣa̱ta̱ |
ma̱rmṛ̱jā̱nāsa̍ḥ | ā̱yava̍ḥ | vṛthā̍ | sa̱mu̱dram | inda̍vaḥ |
agma̍n | ṛ̱tasya̍ | yoni̍m | ā |
pari̍ | na̱ḥ | yā̱hi̱ | a̱sma̱-yuḥ | viśvā̍ | vasū̍ni | oja̍sā |
pā̱hi | na̱ḥ | śarma̍ | vī̱ra-va̍t |
mimā̍ti | vahni̍ḥ | eta̍śaḥ | pa̱dam | yu̱jā̱naḥ | ṛkva̍-bhiḥ |
pra | yat | sa̱mu̱dre | ā-hi̍taḥ |
ā | yat | yoni̍m | hi̱ra̱ṇyaya̍m | ā̱śuḥ | ṛ̱tasya̍ | sīda̍ti |
jahā̍ti | apra̍-cetasaḥ |
a̱bhi | ve̱nāḥ | a̱nū̱ṣa̱ta̱ | iya̍kṣanti | pra-ce̍tasaḥ |
majja̍nti | avi̍-cetasaḥ |
indrā̍ya | i̱ndo̱ iti̍ | ma̱rutva̍te | pava̍sva | madhu̍mat-tamaḥ |
ṛ̱tasya̍ | yoni̍m | ā̱-sada̍m |
tam | tvā̱ | viprā̍ḥ | va̱ca̱ḥ-vida̍ḥ | pari̍ | kṛ̱ṇva̱nti̱ | ve̱dhasa̍ḥ |
sam | tvā̱ | mṛ̱ja̱nti̱ | ā̱yava̍ḥ |
rasa̍m | te̱ | mi̱traḥ | a̱rya̱mā | piba̍nti | varu̍ṇaḥ | ka̱ve̱ |
pava̍mānasya | ma̱ruta̍ḥ |
tvam | so̱ma̱ | vi̱pa̱ḥ-cita̍m | pu̱nā̱naḥ | vāca̍m | i̱ṣya̱si̱ |
indo̱ iti̍ | sa̱hasra̍-bharṇasam |
u̱to iti̍ | sa̱hasra̍-bharṇasam | vāca̍m | so̱ma̱ | ma̱kha̱syuva̍m |
pu̱nā̱naḥ | i̱ndo̱ iti̍ | ā | bha̱ra̱ |
pu̱nā̱naḥ | i̱ndo̱ iti̍ | e̱ṣā̱m | puru̍-hūta | janā̍nām |
pri̱yaḥ | sa̱mu̱dram | ā | vi̱śa̱ |
davi̍dyutatyā | ru̱cā | pa̱ri̱-stobha̍ntyā | kṛ̱pā |
somā̍ḥ | śu̱krāḥ | go-ā̍śiraḥ |
hi̱nvā̱naḥ | he̱tṛ-bhi̍ḥ | ya̱taḥ | ā | vāja̍m | vā̱jī | a̱kra̱mī̱t |
sīda̍ntaḥ | va̱nuṣa̍ḥ | ya̱thā̱ |
ṛ̱dhak | so̱ma̱ | sva̱staye̍ | sa̱m-ja̱gmā̱naḥ | di̱vaḥ | ka̱viḥ |
pava̍sva | sūrya̍ḥ | dṛ̱śe |
hi̱nvanti̍ | sūra̍m | usra̍yaḥ | svasā̍raḥ | jā̱maya̍ḥ | pati̍m |
ma̱hām | indu̍m | ma̱hī̱yuva̍ḥ |
pava̍māna | ru̱cā-ru̍cā | de̱vaḥ | de̱vebhya̍ḥ | pari̍ |
viśvā̍ | vasū̍ni | ā | vi̱śa̱ |
ā | pa̱va̱mā̱na̱ | su̱-stu̱tim | vṛ̱ṣṭim | de̱vebhya̍ḥ | duva̍ḥ |
i̱ṣe | pa̱va̱sva̱ | sa̱m-yata̍m |
vṛṣā̍ | hi | asi̍ | bhā̱nunā̍ | dyu̱-manta̍m | tvā̱ | ha̱vā̱ma̱he̱ |
pava̍māna | su̱-ā̱dhya̍ḥ |
ā | pā̱va̱sva̱ | su̱-vīrya̍m | manda̍mānaḥ | su̱-ā̱yu̱dha̱ |
i̱ho iti̍ | su | i̱ndo̱ iti̍ | ā | ga̱hi̱ |
yat | a̱t-bhiḥ | pa̱ri̱-si̱cyase̍ | mṛ̱jyamā̍naḥ | gabha̍styoḥ |
druṇā̍ | sa̱dha-stha̍m | a̱śnu̱ṣe̱ |
pra | somā̍ya | vya̱śva̱-vat | pava̍mānāya | gā̱ya̱ta̱ |
ma̱he | sa̱hasra̍-cakṣase |
yasya̍ | varṇa̍m | ma̱dhu̱-ścuta̍m | hari̍m | hi̱nvanti̍ | adri̍-bhiḥ |
indu̍m | indrā̍ya | pī̱taye̍ |
tasya̍ | te̱ | vā̱jina̍ḥ | va̱yam | viśvā̍ | dhanā̍ni | ji̱gyuṣa̍ḥ |
sa̱khi̱-tvam | ā | vṛ̱ṇī̱ma̱he̱ |
vṛṣā̍ | pa̱va̱sva̱ | dhāra̍yā | ma̱rutva̍te | ca̱ | ma̱tsa̱raḥ |
viśvā̍ | dadhā̍naḥ | oja̍sā |
tam | tvā̱ | dha̱rtāra̍m | o̱ṇyo̍ḥ | pava̍māna | sva̱ḥ-dṛśa̍m |
hi̱nve | vāje̍ṣu | vā̱jina̍m |
a̱yā | ci̱ttaḥ | vi̱pā | a̱nayā̍ | hari̍ḥ | pa̱va̱sva̱ | dhāra̍yā |
yuja̍m | vāje̍ṣu | co̱da̱ya̱ |
ā | na̱ḥ | i̱ndo̱ iti̍ | ma̱hīm | iṣa̍m | pava̍sva | vi̱śva-da̍rśataḥ |
a̱smabhya̍m | so̱ma̱ | gā̱tu̱-vit |
ā | ka̱laśā̍ḥ | a̱nū̱ṣa̱ta̱ | indo̱ iti̍ | dhārā̍bhiḥ | oja̍sā |
ā | indra̍sya | pī̱taye̍ | vi̱śa̱ |
yasya̍ | te̱ | madya̍m | rasa̍m | tī̱vram | du̱hanti̍ | adri̍-bhiḥ |
saḥ | pa̱va̱sva̱ | a̱bhi̱mā̱ti̱-hā |
rājā̍ | me̱dhābhi̍ḥ | ī̱ya̱te̱ | pava̍mānaḥ | ma̱nau | adhi̍ |
a̱ntari̍kṣeṇa | yāta̍ve |
ā | na̱ḥ | i̱ndo̱ iti̍ | śa̱ta̱-gvina̍m | gavā̍m | poṣa̍m | su̱-aśvya̍m |
vaha̍ | bhaga̍ttim | ū̱taye̍ |
ā | na̱ḥ | so̱ma̱ | saha̍ḥ | juva̍ḥ | rū̱pam | na | varca̍se | bha̱ra̱ |
su̱svā̱naḥ | de̱va-vī̍taye |
arṣa̍ | so̱ma̱ | dyu̱mat-ta̍maḥ | a̱bhi | droṇā̍ni | roru̍vat |
sīda̍n | śye̱naḥ | na | yoni̍m | ā |
a̱psāḥ | indrā̍ya | vā̱yave̍ | varu̍ṇāya | ma̱rut-bhya̍ḥ |
soma̍ḥ | a̱rṣa̱ti̱ | viṣṇa̍ve |
iṣa̍m | to̱kāya̍ | na̱ḥ | dadha̍t | a̱smabhya̍m | so̱ma̱ | vi̱śvata̍ḥ |
ā | pa̱va̱sva̱ | sa̱ha̱sriṇa̍m |
ye | somā̍saḥ | pa̱rā̱-vati̍ | ye | a̱rvā̱-vati̍ | su̱nvi̱re |
ye | vā̱ | a̱daḥ | śa̱rya̱ṇā-va̍ti |
ye | ā̱rjī̱keṣu̍ | kṛtva̍-su | ye | madhye̍ | pa̱styā̍nām |
ye | vā̱ | jane̍ṣu | pa̱ñca-su̍ |
te | na̱ḥ | vṛ̱ṣṭim | di̱vaḥ | pari̍ | pava̍ntām | ā | su̱-vīrya̍m |
su̱vā̱nāḥ | de̱vāsa̍ḥ | inda̍vaḥ |
pava̍te | ha̱rya̱taḥ | hari̍ḥ | gṛ̱ṇā̱naḥ | ja̱mat-a̍gninā |
hi̱nvā̱naḥ | goḥ | adhi̍ | tva̱ci |
pra | śu̱krāsa̍ḥ | va̱ya̱ḥ-juva̍ḥ | hi̱nvā̱nāsa̍ḥ | na | sapta̍yaḥ |
śrī̱ṇā̱nāḥ | a̱p-su | mṛ̱ñja̱ta̱ |
tam | tvā̱ | su̱teṣu̍ | ā̱-bhuva̍ḥ | hi̱nvi̱re | de̱va-tā̍taye |
saḥ | pa̱va̱sva̱ | a̱nayā̍ | ru̱cā |
ā | te̱ | dakṣa̍m | ma̱ya̱ḥ-bhuva̍m | vahni̍m | a̱dya | vṛ̱ṇī̱ma̱he̱ |
pānta̍m | ā | pu̱ru̱-spṛha̍m |
ā | ma̱ndram | ā | vare̍ṇyam | ā | vipra̍m | ā | ma̱nī̱ṣiṇa̍m |
pānta̍m | ā | pu̱ru̱-spṛha̍m |
ā | ra̱yim | ā | su̱-ce̱tuna̍m | ā | su̱kra̱to̱ iti̍ su-krato | ta̱nūṣu̍ | ā |
pānta̍m | ā | pu̱ru̱-spṛha̍m |
pava̍sva | vi̱śva̱-ca̱rṣa̱ṇe̱ | a̱bhi | viśvā̍ni | kāvyā̍ |
sakhā̍ | sakhi̍-bhyaḥ | īḍya̍ḥ |
tābhya̍m | viśva̍sya | rā̱ja̱si̱ | ye iti̍ | pa̱va̱mā̱na̱ | dhāma̍nī̱ iti̍ |
pra̱tī̱cī iti̍ | so̱ma̱ | ta̱sthatu̍ḥ |
pari̍ | dhāmā̍ni | yāni̍ | te̱ | tvam | so̱ma̱ | a̱si̱ | vi̱śvata̍ḥ |
pava̍māna | ṛ̱tu-bhi̍ḥ | ka̱ve̱ |
pava̍sva | ja̱naya̍n | iṣa̍ḥ | a̱bhi | viśvā̍ni | vāryā̍ |
sakhā̍ | sakhi̍-bhyaḥ | ū̱taye̍ |
tava̍ | śu̱krāsa̍ḥ | a̱rcaya̍ḥ | di̱vaḥ | pṛ̱ṣṭhe | vi | ta̱nva̱te̱ |
pa̱vitra̍m | so̱ma̱ | dhāma̍-bhiḥ |
tava̍ | i̱me | sa̱pta | sindha̍vaḥ | pra̱-śiṣa̍m | so̱ma̱ | si̱sra̱te̱ |
tubhya̍m | dhā̱va̱nti̱ | dhe̱nava̍ḥ |
pra | so̱ma̱ | yā̱hi̱ | dhāra̍yā | su̱taḥ | indrā̍ya | ma̱tsa̱raḥ |
dadhā̍naḥ | akṣi̍ti | śrava̍ḥ |
sam | ū̱m̐ iti̍ | tvā̱ | dhī̱bhiḥ | a̱sva̱ra̱n | hi̱nva̱tīḥ | sa̱pta | jā̱maya̍ḥ |
vipra̍m | ā̱jā | vi̱vasva̍taḥ |
mṛ̱janti̍ | tvā̱ | sam | a̱gruva̍ḥ | avye̍ | jī̱rau | adhi̍ | svani̍ |
re̱bhaḥ | yat | a̱jyase̍ | vane̍ |
pava̍mānasya | te̱ | ka̱ve̱ | vāji̍n | sargā̍ḥ | a̱sṛ̱kṣa̱ta̱ |
arva̍ntaḥ | na | śra̱va̱syava̍ḥ |
accha̍ | kośa̍m | ma̱dhu̱-ścuta̍m | asṛ̍gram | vāre̍ | a̱vyaye̍ |
avā̍vaśanta | dhī̱taya̍ḥ |
accha̍ | sa̱mu̱dram | inda̍vaḥ | asta̍m | gāva̍ḥ | na | dhe̱nava̍ḥ |
agma̍n | ṛ̱tasya̍ | yoni̍m | ā |
pra | na̱ḥ | i̱ndo̱ iti̍ | ma̱he | raṇe̍ | āpa̍ḥ | a̱rṣa̱nti̱ | sindha̍vaḥ |
yat | gobhi̍ḥ | vā̱sa̱yi̱ṣyase̍ |
asya̍ | te̱ | sa̱khye | va̱yam | iya̍kṣantaḥ | tvā-ū̍tayaḥ |
indo̱ iti̍ | sa̱khi̱-tvam | u̱śma̱si̱ |
ā | pa̱va̱sva̱ | go-i̍ṣṭaye | ma̱he | so̱ma̱ | nṛ̱-cakṣa̍se |
ā | indra̍sya | ja̱ṭhare̍ | vi̱śa̱ |
ma̱hān | a̱si̱ | so̱ma̱ | jyeṣṭha̍ḥ | u̱grāṇā̍m | i̱ndo̱ iti̍ | oji̍ṣṭhaḥ |
yudhvā̍ | san | śaśva̍t | ji̱ge̱tha̱ |
yaḥ | u̱grebhya̍ḥ | ci̱t | ojī̍yān | śūre̍bhyaḥ | ci̱t | śūra̍-taraḥ |
bhū̱ri̱-dābhya̍ḥ | ci̱t | maṁhī̍yān |
tvam | so̱ma̱ | sūra̍ḥ | ā | iṣa̍ḥ | to̱kasya̍ | sā̱tā | ta̱nūnā̍m |
vṛ̱ṇī̱mahe̍ | sa̱khyāya̍ | vṛ̱ṇī̱mahe̍ | yujyā̍ya |
agne̍ | āyū̍ṁṣi | pa̱va̱se̱ | ā | su̱va̱ | ūrja̍m | iṣa̍m | ca̱ | na̱ḥ |
ā̱re | bā̱dha̱sva̱ | du̱cchunā̍m |
a̱gniḥ | ṛṣi̍ḥ | pava̍mānaḥ | pāñca̍-janyaḥ | pu̱raḥ-hi̍taḥ |
tam | ī̱ma̱he̱ | ma̱hā̱-ga̱yam |
agne̍ | pava̍sva | su̱-apā̍ḥ | a̱sme iti̍ | varca̍ḥ | su̱-vīrya̍m |
dadha̍t | ra̱yim | mayi̍ | poṣa̍m |
pava̍mānaḥ | ati̍ | sridha̍ḥ | a̱bhi | a̱rṣa̱ti̱ | su̱-stu̱tim |
sūra̍ḥ | na | vi̱śva-da̍rśataḥ |
saḥ | ma̱rmṛ̱jā̱naḥ | ā̱yu-bhi̍ḥ | praya̍svān | praya̍se | hi̱taḥ |
indu̍ḥ | atya̍ḥ | vi̱-ca̱kṣa̱ṇaḥ |
pava̍mānaḥ | ṛ̱tam | bṛ̱hat | śu̱kram | jyoti̍ḥ | a̱jī̱ja̱na̱t |
kṛ̱ṣṇā | tamā̍ṁsi | jaṅgha̍nat |
pava̍mānasya | jaṅghna̍taḥ | hare̍ḥ | ca̱ndrāḥ | a̱sṛ̱kṣa̱ta̱ |
jī̱rāḥ | a̱ji̱ra-śo̍ciṣaḥ |
pava̍mānaḥ | ra̱thi-ta̍maḥ | śu̱bhrebhi̍ḥ | śu̱bhraśa̍ḥ-tamaḥ |
hari̍-candraḥ | ma̱rut-ga̍ṇaḥ |
pava̍mānaḥ | vi | a̱śna̱va̱t | ra̱śmi-bhi̍ḥ | vā̱ja̱-sāta̍maḥ |
dadha̍t | sto̱tre | su̱-vīrya̍m |
pra | su̱vā̱naḥ | indu̍ḥ | a̱kṣā̱riti̍ | pa̱vitra̍m | ati̍ | a̱vyaya̍m |
pu̱nā̱naḥ | indu̍ḥ | indra̍m | ā |
e̱ṣaḥ | soma̍ḥ | adhi̍ | tva̱ci | gavā̍m | krī̱ḻa̱ti̱ | adri̍-bhiḥ |
indra̍m | madā̍ya | johu̍vat |
yasya̍ | te̱ | dyu̱mna-va̍t | paya̍ḥ | pava̍māna | ā-bhṛ̍tam | di̱vaḥ |
tena̍ | na̱ḥ | mṛ̱ḻa̱ | jī̱vase̍ |
tvam | so̱ma̱ | a̱si̱ | dhā̱ra̱yuḥ | ma̱ndraḥ | oji̍ṣṭhaḥ | a̱dhva̱re |
pava̍sva | ma̱ṁha̱yat-ra̍yiḥ |
tvam | su̱taḥ | nṛ̱-māda̍naḥ | da̱dha̱nvān | ma̱tsa̱rin-ta̍maḥ |
indrā̍ya | sū̱riḥ | andha̍sā |
tvam | su̱svā̱naḥ | adri̍-bhiḥ | a̱bhi | a̱rṣa̱ | kani̍kradat |
dyu̱-manta̍m | śuṣma̍m | u̱t-ta̱mam |
indu̍ḥ | hi̱nvā̱naḥ | a̱rṣa̱ti̱ | ti̱raḥ | vārā̍ṇi | a̱vyayā̍ |
hari̍ḥ | vāja̍m | a̱ci̱kra̱da̱t |
indo̱ iti̍ | vi | avya̍m | a̱rṣa̱si̱ | vi | śravā̍ṁsi | vi | saubha̍gā |
vi | vājā̍n | so̱ma̱ | go-ma̍taḥ |
ā | na̱ḥ | i̱ndo̱ iti̍ | śa̱ta̱-gvina̍m | ra̱yim | go-ma̍ntam | a̱śvina̍m |
bhara̍ | so̱ma̱ | sa̱ha̱sriṇa̍m |
pava̍mānāsaḥ | inda̍vaḥ | ti̱raḥ | pa̱vitra̍m | ā̱śava̍ḥ |
indra̍m | yāme̍bhiḥ | ā̱śa̱ta̱ |
ka̱ku̱haḥ | so̱myaḥ | rasa̍ḥ | indu̍ḥ | indrā̍ya | pū̱rvyaḥ |
ā̱yuḥ | pa̱va̱te̱ | ā̱yave̍ |
hi̱nvanti̍ | sūra̍m | usra̍yaḥ | pava̍mānam | ma̱dhu̱-ścuta̍m |
a̱bhi | gi̱rā | sam | a̱sva̱ra̱n |
a̱vi̱tā | na̱ḥ | a̱ja-a̍śvaḥ | pū̱ṣā | yāma̍ni-yāmani |
ā | bha̱kṣa̱t | ka̱nyā̍su | na̱ḥ |
a̱yam | soma̍ḥ | ka̱pa̱rdine̍ | ghṛ̱tam | na | pa̱va̱te̱ | madhu̍ |
ā | bha̱kṣa̱t | ka̱nyā̍su | na̱ḥ |
a̱yam | te̱ | ā̱ghṛ̱ṇe̱ | su̱taḥ | ghṛ̱tam | na | pa̱va̱te̱ | śuci̍ |
ā | bha̱kṣa̱t | ka̱nyā̍su | na̱ḥ |
vā̱caḥ | ja̱ntuḥ | ka̱vī̱nām | pava̍sva | so̱ma̱ | dhāra̍yā |
de̱veṣu̍ | ra̱tna̱-dhāḥ | a̱si̱ |
ā | ka̱laśe̍ṣu | dhā̱va̱ti̱ | śye̱naḥ | varma̍ | vi | gā̱ha̱te̱ |
a̱bhi | droṇā̍ | kani̍kradat |
pari̍ | pra | so̱ma̱ | te̱ | rasa̍ḥ | asa̍rji | ka̱laśe̍ | su̱taḥ |
śye̱naḥ | na | ta̱ktaḥ | a̱rṣa̱ti̱ |
pava̍sva | so̱ma̱ | ma̱ndaya̍n | indrā̍ya | madhu̍mat-tamaḥ |
asṛ̍gran | de̱va-vī̍taye | vā̱ja̱-yanta̍ḥ | rathā̍ḥ-iva |
te | su̱tāsa̍ḥ | ma̱din-ta̍māḥ | śu̱krāḥ | vā̱yum | a̱sṛ̱kṣa̱ta̱ |
grāvṇā̍ | tu̱nnaḥ | a̱bhi-stu̍taḥ | pa̱vitra̍m | so̱ma̱ | ga̱ccha̱si̱ |
dadha̍t | sto̱tre | su̱-vīrya̍m |
e̱ṣaḥ | tu̱nnaḥ | a̱bhi-stu̍taḥ | pa̱vitra̍m | ati̍ | gā̱ha̱te̱ |
ra̱kṣa̱ḥ-hā | vāra̍m | a̱vyaya̍m |
yat | anti̍ | yat | ca̱ | dū̱ra̱ke | bha̱yam | vi̱ndati̍ | mām | i̱ha |
pava̍māna | vi | tat | ja̱hi̱ |
pava̍mānaḥ | saḥ | a̱dya | na̱ḥ | pa̱vitre̍ṇa | vi-ca̍rṣaṇiḥ |
yaḥ | po̱tā | saḥ | pu̱nā̱tu̱ | na̱ḥ |
yat | te̱ | pa̱vitra̍m | a̱rciṣi̍ | agne̍ | vi-ta̍tam | a̱ntaḥ | ā |
brahma̍ | tena̍ | pu̱nī̱hi̱ | na̱ḥ |
yat | te̱ | pa̱vitra̍m | a̱rci̱-vat | agne̍ | tena̍ | pu̱nī̱hi̱ | na̱ḥ |
bra̱hma̱-sa̱vaiḥ | pu̱nī̱hi̱ | na̱ḥ |
u̱bhābhyā̍m | de̱va̱ | sa̱vi̱ta̱riti̍ | pa̱vitre̍ṇa | sa̱vena̍ | ca̱ |
mām | pu̱nī̱hi̱ | vi̱śvata̍ḥ |
tri̱-bhiḥ | tvam | de̱va̱ | sa̱vi̱ta̱ḥ | varṣi̍ṣṭhaiḥ | so̱ma̱ | dhāma̍-bhiḥ |
agne̍ | dakṣai̍ḥ | pu̱nī̱hi̱ | na̱ḥ |
pu̱nantu̍ | mām | de̱va̱-ja̱nāḥ | pu̱nantu̍ | vasa̍vaḥ | dhi̱yā |
viśve̍ | de̱vā̱ḥ | pu̱nī̱ta | mā̱ | jāta̍-vedaḥ | pu̱nī̱hi | mā̱ |
pra | pyā̱ya̱sva̱ | pra | sya̱nda̱sva̱ | soma̍ | viśve̍bhiḥ | a̱ṁśu-bhi̍ḥ |
de̱vebhya̍ḥ | u̱t-ta̱mam | ha̱viḥ |
upa̍ | pri̱yam | pani̍pnatam | yuvā̍nam | ā̱hu̱ti̱-vṛdha̍m |
aga̍nma | bibhra̍taḥ | nama̍ḥ |
a̱lāyya̍sya | pa̱ra̱śuḥ | na̱nā̱śa̱ | tam | ā | pa̱va̱sva̱ | de̱va̱ | so̱ma̱ |
ā̱khum | ci̱t | e̱va | de̱va̱ | so̱ma̱ |
yaḥ | pā̱va̱mā̱nīḥ | a̱dhi̱-eti̍ | ṛṣi̍-bhiḥ | sam-bhṛ̍tam | rasa̍m |
sarva̱m | saḥ | pū̱tam | a̱śnā̱ti̱ | sva̱di̱tam | mā̱ta̱riśva̍nā |
pā̱va̱mā̱nīḥ | yaḥ | a̱dhi̱-eti̍ | ṛṣi̍-bhi̱ḥ | sam-bhṛ̍tam | rasa̍m |
tasmai̍ | sara̍svatī | du̱he̱ | kṣī̱ram | sa̱rpiḥ | madhu̍ | u̱da̱kam |
pra | de̱vam | accha̍ | madhu̍-mantaḥ | inda̍vaḥ | asi̍syadanta | gāva̍ḥ | ā | na | dhe̱nava̍ḥ |
ba̱rhi̱-sada̍ḥ | va̱ca̱nā-va̍ntaḥ | ūdha̍-bhiḥ | pa̱ri̱-sruta̍m | u̱sriyā̍ḥ | ni̱ḥ-nija̍m | dhi̱re̱ |
saḥ | roru̍vat | a̱bhi | pūrvā̍ḥ | a̱ci̱kra̱da̱t | u̱pa̱-ā̱ruha̍ḥ | śra̱thaya̍n | svā̱da̱te̱ | hari̍ḥ |
ti̱raḥ | pa̱vitra̍m | pa̱ri̱-yan | u̱ru | jraya̍ḥ | ni | śaryā̍ṇi | da̱dha̱te̱ | de̱vaḥ | ā | vara̍m |
vi | yaḥ | ma̱me | ya̱myā̍ | sa̱ṁya̱tī iti̍ sa̱m-ya̱tī | mada̍ḥ | sā̱ka̱m-vṛdhā̍ | paya̍sā | pi̱nva̱t | akṣi̍tā |
ma̱hī iti̍ | a̱pā̱re iti̍ | raja̍sī̱ iti̍ | vi̱-vevi̍dat | a̱bhi̱-vraja̍n | akṣi̍tam | pāja̍ḥ | ā | da̱de̱ |
saḥ | mā̱tarā̍ | vi̱-cara̍n | vā̱jaya̍n | a̱paḥ | pra | medhi̍raḥ | sva̱dhayā̍ | pi̱nva̱te̱ | pa̱dam |
a̱ṁśuḥ | yave̍na | pi̱pi̱śe̱ | ya̱taḥ | nṛ-bhi̍ḥ | sam | jā̱mi-bhi̍ḥ | nasa̍te | rakṣa̍te | śira̍ḥ |
sam | dakṣe̍ṇa | mana̍sā | jā̱ya̱te̱ | ka̱viḥ | ṛ̱tasya̍ | garbha̍ḥ | ni-hi̍taḥ | ya̱mā | pa̱raḥ |
yūnā̍ | ha̱ | santā̍ | pra̱tha̱mam | vi | ja̱jña̱tu̱ḥ | guhā̍ | hi̱tam | jani̍ma | nema̍m | ut-ya̍tam |
ma̱ndrasya̍ | rū̱pam | vi̱vi̱du̱ḥ | ma̱nī̱ṣiṇa̍ḥ | śye̱naḥ | yat | andha̍ḥ | abha̍rat | pa̱rā̱-vata̍ḥ |
tam | ma̱rja̱ya̱nta̱ | su̱-vṛdha̍m | na̱dīṣu̍ | ā | u̱śanta̍m | a̱ṁśum | pa̱ri̱-yanta̍m | ṛ̱gmiya̍m |
tvām | mṛ̱ja̱nti̱ | daśa̍ | yoṣa̍ṇaḥ | su̱tam | so̱ma̱ | ṛṣi̍-bhiḥ | ma̱ti-bhi̍ḥ | dhī̱ti-bhi̍ḥ | hi̱tam |
avya̍ḥ | vāre̍bhiḥ | u̱ta | de̱vahū̍ti-bhiḥ | nṛ-bhi̍ḥ | ya̱taḥ | vāja̍m | ā | da̱rṣi̱ | sā̱taye̍ |
pa̱ri̱-pra̱yanta̍m | va̱yya̍m | su̱-sa̱ṁsada̍m | soma̍m | ma̱nī̱ṣāḥ | a̱bhi | a̱nū̱ṣa̱ta̱ | stubha̍ḥ |
yaḥ | dhāra̍yā | madhu̍-mān | ū̱rmiṇā̍ | di̱vaḥ | iya̍rti | vāca̍m | ra̱yi̱ṣāṭ | ama̍rtyaḥ |
a̱yam | di̱vaḥ | i̱ya̱rti̱ | viśva̍m | ā | raja̍ḥ | soma̍ḥ | pu̱nā̱naḥ | ka̱laśe̍ṣu | sī̱da̱ti̱ |
a̱t-bhiḥ | gobhi̍ḥ | mṛ̱jya̱te̱ | adri̍-bhiḥ | su̱taḥ | pu̱nā̱naḥ | indu̍ḥ | vari̍vaḥ | vi̱da̱t | pri̱yam |
e̱va | na̱ḥ | so̱ma̱ | pa̱ri̱-si̱cyamā̍naḥ | vaya̍ḥ | dadha̍t | ci̱tra-ta̍mam | pa̱va̱sva̱ |
a̱dve̱ṣe iti̍ | dyāvā̍pṛthi̱vī iti̍ | hu̱ve̱ma̱ | devā̍ḥ | dha̱tta | ra̱yim | a̱sme iti̍ | su̱-vīra̍m |
iṣu̍ḥ | na | dhanva̍n | prati̍ | dhī̱ya̱te̱ | ma̱tiḥ | va̱tsaḥ | na | mā̱tuḥ | upa̍ | sa̱rji̱ | ūrdha̍ni |
u̱rudhā̍rā-iva | du̱he̱ | agre̍ | ā̱-ya̱tī | asya̍ | vra̱teṣu̍ | api̍ | soma̍ḥ | i̱ṣya̱te̱ |
upo̱ iti̍ | ma̱tiḥ | pṛ̱cyate̍ | si̱cyate̍ | madhu̍ | ma̱ndra̱-aja̍nī | co̱da̱te̱ | a̱ntaḥ | ā̱sani̍ |
pava̍mānaḥ | sa̱m-ta̱niḥ | pra̱ghna̱tām-i̍va | madhu̍-mān | dra̱psaḥ | pari̍ | vāra̍m | a̱rṣa̱ti̱ |
avye̍ | va̱dhū̱-yuḥ | pa̱va̱te̱ | pari̍ | tva̱ci | śra̱thnī̱te | na̱ptīḥ | adi̍teḥ | ṛ̱tam | ya̱te |
hari̍ḥ | a̱krā̱n | ya̱ja̱taḥ | sa̱m-ya̱taḥ | mada̍ḥ | nṛ̱mnā | śiśā̍naḥ | ma̱hi̱ṣaḥ | na | śo̱bha̱te̱ |
u̱kṣā | mi̱mā̱ti̱ | prati̍ | ya̱nti̱ | dhe̱nava̍ḥ | de̱vasya̍ | de̱vīḥ | upa̍ | ya̱nti̱ | ni̱ḥ-kṛ̱tam |
ati̍ | a̱kra̱mī̱t | arju̍nam | vāra̍m | a̱vyaya̍m | atka̍m | na | ni̱ktam | pari̍ | soma̍ḥ | a̱vya̱ta̱ |
amṛ̍ktena | ruśa̍tā | vāsa̍sā | hari̍ḥ | ama̍rtyaḥ | ni̱ḥ-ni̱jā̱naḥ | pari̍ | vya̱ta̱ |
di̱vaḥ | pṛ̱ṣṭham | ba̱rhaṇā̍ | ni̱ḥ-nije̍ | kṛ̱ta̱ | u̱pa̱-stara̍ṇam | ca̱mvo̍ḥ | na̱bha̱smaya̍m |
sūrya̍sya-iva | ra̱śmaya̍ḥ | dra̱va̱yi̱tnava̍ḥ | ma̱tsa̱rāsa̍ḥ | pra̱-supa̍ḥ | sā̱kam | ī̱ra̱te̱ |
tantu̍m | ta̱tam | pari̍ | sargā̍saḥ | ā̱śava̍ḥ | na | indrā̍t | ṛ̱te | pa̱va̱te̱ | dhāma̍ | kim | ca̱na |
sindho̍ḥ-iva | pra̱va̱ṇe | ni̱mne | ā̱śava̍ḥ | vṛṣa̍-cyutāḥ | madā̍saḥ | gā̱tum | ā̱śa̱ta̱ |
śam | na̱ḥ | ni̱-ve̱śe | dvi̱-pade̍ | catu̍ḥ-pade | a̱sme iti̍ | vājā̍ḥ | so̱ma̱ | ti̱ṣṭha̱ntu̱ | kṛ̱ṣṭaya̍ḥ |
ā | na̱ḥ | pa̱va̱sva̱ | vasu̍-mat | hira̍ṇya-vat | aśva̍-vat | go-ma̍t | yava̍-mat | su̱-vīrya̍m |
yū̱yam | hi | so̱ma̱ | pi̱tara̍ḥ | mama̍ | sthana̍ | di̱vaḥ | mū̱rdhāna̍ḥ | pra-sthi̍tāḥ | va̱ya̱ḥ-kṛta̍ḥ |
e̱te | somā̍ḥ | pava̍mānāsaḥ | indra̍m | rathā̍ḥ-iva | pra | ya̱yu̱ḥ | sā̱tim | accha̍ |
su̱tāḥ | pa̱vitra̍m | ati̍ | ya̱nti̱ | avya̍m | hi̱tvī | va̱vrim | ha̱rita̍ḥ | vṛ̱ṣṭim | accha̍ |
indo̱ iti̍ | indrā̍ya | bṛ̱ha̱te | pa̱va̱sva̱ | su̱-mṛ̱ḻī̱kaḥ | a̱na̱va̱dyaḥ | ri̱śādā̍ḥ |
bhara̍ | ca̱ndrāṇi̍ | gṛ̱ṇa̱te | vasū̍ni | de̱vaiḥ | dyā̱vā̱pṛ̱thi̱vī̱ iti̍ | pra | a̱va̱ta̱m | na̱ḥ |
triḥ | a̱smai̱ | sa̱pta | dhe̱nava̍ḥ | du̱du̱hre̱ | sa̱tyām | ā̱-śira̍m | pū̱rvye | vi-o̍mani |
ca̱tvāri̍ | a̱nyā | bhuva̍nāni | ni̱ḥ-nije̍ | cārū̍ṇi | ca̱kre̱ | yat | ṛ̱taiḥ | ava̍rdhata |
saḥ | bhikṣa̍māṇaḥ | a̱mṛta̍sya | cāru̍ṇaḥ | u̱bhe iti̍ | dyāvā̍ | kāvye̍na | vi | śa̱śra̱the̱ |
teji̍ṣṭhāḥ | a̱paḥ | ma̱ṁhanā̍ | pari̍ | vya̱ta̱ | yadi̍ | de̱vasya̍ | śrava̍sā | sada̍ḥ | vi̱duḥ |
te | a̱sya̱ | sa̱ntu̱ | ke̱tava̍ḥ | amṛ̍tyavaḥ | adā̍bhyāsaḥ | ja̱nuṣī̱ iti̍ | u̱bhe iti̍ | anu̍ |
yebhi̍ḥ | nṛ̱mṇā | ca̱ | de̱vyā̍ | ca̱ | pu̱na̱te | āt | it | rājā̍nam | ma̱nanā̍ḥ | a̱gṛ̱bhṇa̱ta̱ |
saḥ | mṛ̱jyamā̍naḥ | da̱śa-bhi̍ḥ | su̱karma̍-bhiḥ | pra | ma̱dhya̱māsu̍ | mā̱tṛṣu̍ | pra̱-me | sacā̍ |
vra̱tāni̍ | pā̱naḥ | a̱mṛta̍sya | cāru̍ṇaḥ | u̱bhe iti̍ | nṛ̱-cakṣā̍ḥ | anu̍ | pa̱śya̱te̱ | viśau̍ |
saḥ | ma̱rmṛ̱jā̱naḥ | i̱ndri̱yāya̍ | dhāya̍se | ā | u̱bhe iti̍ | a̱ntariti̍ | roda̍sī̱ iti̍ | ha̱rṣa̱te̱ | hi̱taḥ |
vṛṣā̍ | śuṣme̍ṇa | bā̱dha̱te̱ | vi | du̱ḥ-ma̱tīḥ | ā̱dedi̍śānaḥ | śa̱rya̱hā-i̍va | śu̱rudha̍ḥ |
saḥ | mā̱tarā̍ | na | dadṛ̍śānaḥ | u̱sriya̍ḥ | nāna̍dat | e̱ti̱ | ma̱rutā̍m-iva | sva̱naḥ |
jā̱nan | ṛ̱tam | pra̱tha̱mam | yat | sva̍ḥ-naram | pra-śa̍staye | kam | a̱vṛ̱ṇī̱ta̱ | su̱-kratu̍ḥ |
ru̱vati̍ | bhī̱maḥ | vṛ̱ṣa̱bhaḥ | ta̱vi̱ṣyayā̍ | śṛṅge̱ iti̍ | śiśā̍naḥ | hari̍ṇī̱ iti̍ | vi̱-ca̱kṣa̱ṇaḥ |
ā | yoni̍m | soma̍ḥ | su-kṛ̍tam | ni | sī̱da̱ti̱ | ga̱vyayī̍ | tvak | bha̱va̱ti̱ | ni̱ḥ-nik | a̱vyayī̍ |
śuci̍ḥ | pu̱nā̱naḥ | ta̱nva̍m | a̱re̱pasa̍m | avye̍ | hari̍ḥ | ni | a̱dhā̱vi̱ṣṭa̱ | sāna̍vi |
juṣṭa̍ḥ | mi̱trāya̍ | varu̍ṇāya | vā̱yave̍ | tri̱-dhātu̍ | madhu̍ | kri̱ya̱te̱ | su̱karma̍-bhiḥ |
pava̍sva | so̱ma̱ | de̱va-vī̍taye | vṛṣā̍ | indra̍sya | hārdi̍ | so̱ma̱-dhāna̍m | ā | vi̱śa̱ |
pu̱rā | na̱ḥ | bā̱dhāt | du̱ḥ-i̱tā | ati̍ | pā̱ra̱ya̱ | kṣe̱tra̱-vit | hi | diśa̍ḥ | āha̍ | vi̱-pṛ̱ccha̱te |
hi̱taḥ | na | sapti̍ḥ | a̱bhi | vāja̍m | a̱rṣa̱ | indra̍sya | i̱ndo̱ iti̍ | ja̱ṭhara̍m | ā | pa̱va̱sva̱ |
nā̱vā | na | sindhu̍m | ati̍ | pa̱rṣi̱ | vi̱dvān | śūra̍ḥ | na | yudhya̍n | ava̍ | na̱ḥ | ni̱daḥ | spa̱riti̍ spaḥ |
ā | dakṣi̍ṇā | sṛ̱jya̱te̱ | śu̱ṣmī | ā̱-sada̍m | veti̍ | dru̱haḥ | ra̱kṣasa̍ḥ | pā̱ti̱ | jāgṛ̍viḥ |
hari̍ḥ | o̱pa̱śam | kṛ̱ṇu̱te̱ | nabha̍ḥ | paya̍ḥ | u̱pa̱-stire̍ | ca̱mvo̍ḥ | brahma̍ | ni̱ḥ-nije̍ |
pra | kṛ̱ṣṭi̱hā-i̍va | śū̱ṣaḥ | e̱ti̱ | roru̍vat | a̱su̱rya̍m | varṇa̍m | ni | ri̱ṇī̱te̱ | a̱sya̱ | tam |
jahā̍ti | va̱vrim | pi̱tuḥ | e̱ti̱ | ni̱ḥ-kṛ̱tam | u̱pa̱-pruta̍m | kṛ̱ṇu̱te̱ | ni̱ḥ-nija̍m | tanā̍ |
adri̍-bhiḥ | su̱taḥ | pa̱va̱te̱ | gabha̍styoḥ | vṛ̱ṣa̱-yate̍ | nabha̍sā | vepa̍te | ma̱tī |
saḥ | mo̱da̱te̱ | nasa̍te | sādha̍te | gi̱rā | ne̱ni̱kte | a̱p-su | yaja̍te | parī̍maṇi |
pari̍ | dyu̱kṣam | saha̍saḥ | pa̱rva̱ta̱-vṛdha̍m | madhva̍ḥ | si̱ñca̱nti̱ | ha̱rmyasya̍ | sa̱kṣaṇi̍m |
ā | yasmi̍n | gāva̍ḥ | su̱hu̱ta̱-ada̍ḥ | ūdha̍ni | mū̱rdhan | śrī̱ṇanti̍ | a̱gri̱yam | varī̍ma-bhiḥ |
sam | ī̱miti̍ | ratha̍m | na | bhu̱rijo̍ḥ | a̱he̱ṣa̱ta̱ | daśa̍ | svasā̍raḥ | adi̍teḥ | u̱pa-sthe̍ | ā |
jigā̍t | upa̍ | jra̱ya̱ti̱ | goḥ | a̱pī̱cya̍m | pa̱dam | yat | a̱sya̱ | ma̱tuthā̍ḥ | ajī̍janan |
śye̱naḥ | na | yoni̍m | sada̍nam | dhi̱yā | kṛ̱tam | hi̱ra̱ṇyaya̍m | ā̱-sada̍m | de̱vaḥ | ā | ī̱ṣa̱ti̱ |
ā | ī̱miti̍ | ri̱ṇa̱nti̱ | ba̱rhiṣi̍ | pri̱yam | gi̱rā | aśva̍ḥ | na | de̱vān | api̍ | e̱ti̱ | ya̱jñiya̍ḥ |
parā̍ | vi-a̍ktaḥ | a̱ru̱ṣaḥ | di̱vaḥ | ka̱viḥ | vṛṣā̍ | tri̱-pṛ̱ṣṭhaḥ | a̱na̱vi̱ṣṭa̱ | gāḥ | a̱bhi |
sa̱hasra̍-nītiḥ | yati̍ḥ | pa̱rā̱-yati̍ḥ | re̱bhaḥ | na | pū̱rvīḥ | u̱ṣasa̍ḥ | vi | rā̱ja̱ti̱ |
tve̱ṣam | rū̱pam | kṛ̱ṇu̱te̱ | varṇa̍ḥ | a̱sya̱ | saḥ | yatra̍ | aśa̍yat | sam-ṛ̍tā | sedha̍ti | sri̱dhaḥ |
a̱psāḥ | yā̱ti̱ | sva̱dhayā̍ | daivya̍m | jana̍m | sam | su̱-stu̱tī | nasa̍te | sam | go-a̍grayā |
u̱kṣā-i̍va | yū̱thā | pa̱ri̱-yan | a̱rā̱vī̱t | adhi̍ | tviṣī̍ḥ | a̱dhi̱ta̱ | sūrya̍sya |
di̱vyaḥ | su̱-pa̱rṇaḥ | ava̍ | ca̱kṣa̱ta̱ | kṣām | soma̍ḥ | pari̍ | kratu̍nā | pa̱śya̱te̱ | jāḥ |
hari̍m | mṛ̱ja̱nti̱ | a̱ru̱ṣaḥ | na | yu̱jya̱te̱ | sam | dhe̱nu-bhi̍ḥ | ka̱laśe̍ | soma̍ḥ | a̱jya̱te̱ |
ut | vāca̍m | ī̱raya̍ti | hi̱nvate̍ | ma̱tī | pu̱ru̱-stu̱tasya̍ | kati̍ | ci̱t | pa̱ri̱-priya̍ḥ |
sā̱kam | va̱da̱nti̱ | ba̱hava̍ḥ | ma̱nī̱ṣiṇa̍ḥ | indra̍sya | soma̍m | ja̱ṭhare̍ | yat | ā̱-du̱huḥ |
yadi̍ | mṛ̱janti̍ | su-ga̍bhastayaḥ | nara̍ḥ | sa-nī̍ḻābhiḥ | da̱śa-bhi̍ḥ | kāmya̍m | madhu̍ |
ara̍mamāṇaḥ | ati̍ | e̱ti̱ | gāḥ | a̱bhi | sūrya̍sya | pri̱yam | du̱hi̱tuḥ | ti̱raḥ | rava̍m |
anu̍ | a̱smai̱ | joṣa̍m | a̱bha̱ra̱t | vi̱na̱m-gṛ̱saḥ | sam | dva̱yībhi̍ḥ | svasṛ̍-bhiḥ | kṣe̱ti̱ | jā̱mi-bhi̍ḥ |
nṛ-dhū̍taḥ | adri̍-sutaḥ | ba̱rhiṣi̍ | pri̱yaḥ | pati̍ḥ | gavā̍m | pra̱-diva̍ḥ | indu̍ḥ | ṛ̱tviya̍ḥ |
pura̍ndhi-vān | manu̍ṣaḥ | ya̱jña̱-sādha̍naḥ | śuci̍ḥ | dhi̱yā | pa̱va̱te̱ | soma̍ḥ | i̱ndra̱ | te̱ |
nṛbā̱hu-bhyā̍m | co̱di̱taḥ | dhāra̍yā | su̱taḥ | a̱nu̱-sva̱dham | pa̱va̱te̱ | soma̍ḥ | i̱ndra̱ | te̱ |
ā | a̱prā̱ḥ | kratū̍n | sam | a̱jai̱ḥ | a̱dhva̱re | ma̱tīḥ | veḥ | na | dru̱-sat | ca̱mvo̍ḥ | ā | a̱sa̱da̱t | hari̍ḥ |
a̱ṁśum | du̱ha̱nti̱ | sta̱naya̍ntam | akṣi̍tam | ka̱vim | ka̱vaya̍ḥ | a̱pasa̍ḥ | ma̱nī̱ṣiṇa̍ḥ |
sam | ī̱miti̍ | gāva̍ḥ | ma̱taya̍ḥ | ya̱nti̱ | sa̱m-yata̍ḥ | ṛ̱tasya̍ | yonā̍ | sada̍ne | pu̱na̱ḥ-bhuva̍ḥ |
nābhā̍ | pṛ̱thi̱vyāḥ | dha̱ruṇa̍ḥ | ma̱haḥ | di̱vaḥ | a̱pām | ū̱rmau | sindhu̍ṣu | a̱ntaḥ | u̱kṣi̱taḥ |
indra̍sya | vajra̍ḥ | vṛ̱ṣa̱bhaḥ | vi̱bhu-va̍suḥ | soma̍ḥ | hṛ̱de | pa̱va̱te̱ | cāru̍ | ma̱tsa̱raḥ |
saḥ | tu | pa̱va̱sva̱ | pari̍ | pārthi̍vam | raja̍ḥ | sto̱tre | śikṣa̍n | ā̱-dhū̱nva̱te | ca̱ | su̱kra̱to̱ iti̍ su-krato |
mā | na̱ḥ | niḥ | bhā̱k | vasu̍naḥ | sa̱da̱na̱-spṛśa̍ḥ | ra̱yim | pi̱śaṅga̍m | ba̱hu̱lam | va̱sī̱ma̱hi̱ |
ā | tu | na̱ḥ | i̱ndo̱ iti̍ | śa̱ta-dā̍tu | aśvya̍m | sa̱hasra̍-dātu | pa̱śu̱-mat | hira̍ṇya-vat |
upa̍ | mā̱sva̱ | bṛ̱ha̱tīḥ | re̱vatī̍ḥ | iṣa̍ḥ | adhi̍ | sto̱trasya̍ | pa̱va̱mā̱na̱ | na̱ḥ | ga̱hi̱ |
srakve̍ | dra̱psasya̍ | dhama̍taḥ | sam | a̱sva̱ra̱n | ṛ̱tasya̍ | yonā̍ | sam | a̱ra̱nta̱ | nābha̍yaḥ |
trīn | saḥ | mū̱rdhnaḥ | asu̍raḥ | ca̱kre̱ | ā̱-rabhe̍ | sa̱tyasya̍ | nāva̍ḥ | su̱-kṛta̍m | a̱pī̱pa̱ra̱n |
sa̱myak | sa̱myañca̍ḥ | ma̱hi̱ṣāḥ | a̱he̱ṣa̱ta̱ | sindho̍ḥ | ū̱rmau | adhi̍ | ve̱nāḥ | a̱vī̱vi̱pa̱n |
madho̍ḥ | dhārā̍bhiḥ | ja̱naya̍ntaḥ | a̱rkam | it | pri̱yām | indra̍sya | ta̱nva̍m | a̱vī̱vṛ̱dha̱n |
pa̱vitra̍-vantaḥ | pari̍ | vāca̍m | ā̱sa̱te̱ | pi̱tā | e̱ṣā̱m | pra̱tnaḥ | a̱bhi | ra̱kṣa̱ti̱ | vra̱tam |
ma̱haḥ | sa̱mu̱dram | varu̍ṇaḥ | ti̱raḥ | da̱dhe̱ | dhīrā̍ḥ | it | śe̱ku̱ḥ | dha̱ruṇe̍ṣu | ā̱-rabha̍m |
sa̱hasra̍-dhāre | ava̍ | te | sam | a̱sva̱ra̱n | di̱vaḥ | nāke̍ | madhu̍-jihvāḥ | a̱sa̱ścata̍ḥ |
asya̍ | spaśa̍ḥ | na | ni | mi̱ṣa̱nti̱ | bhūrṇa̍yaḥ | pa̱de-pa̍de | pā̱śina̍ḥ | sa̱nti̱ | seta̍vaḥ |
pi̱tuḥ | mā̱tuḥ | adhi̍ | ā | ye | sa̱m-asva̍ran | ṛ̱cā | śoca̍ntaḥ | sa̱m-daha̍ntaḥ | a̱vra̱tān |
indra̍-dviṣṭām | apa̍ | dha̱ma̱nti̱ | mā̱yayā̍ | tvaca̍m | asi̍knīm | bhūma̍naḥ | di̱vaḥ | pari̍ |
pra̱tnāt | mānā̍t | adhi̍ | ā | ye | sa̱m-asva̍ran | śloka̍-yantrāsaḥ | ra̱bha̱sasya̍ | manta̍vaḥ |
apa̍ | a̱na̱kṣāsa̍ḥ | ba̱dhi̱rāḥ | a̱hā̱sa̱ta̱ | ṛ̱tasya̍ | panthā̍m | na | ta̱ra̱nti̱ | du̱ḥ-kṛta̍ḥ |
sa̱hasra̍-dhāre | vi-ta̍te | pa̱vitre̍ | ā | vāca̍m | pu̱na̱nti̱ | ka̱vaya̍ḥ | ma̱nī̱ṣiṇa̍ḥ |
ru̱drāsa̍ḥ | e̱ṣā̱m | i̱ṣi̱rāsa̍ḥ | a̱druha̍ḥ | spaśa̍ḥ | su̱-añca̍ḥ | su̱-dṛśa̍ḥ | nṛ̱-cakṣa̍saḥ |
ṛ̱tasya̍ | go̱pāḥ | na | dabhā̍ya | su̱-kratu̍ḥ | trī | saḥ | pa̱vitrā̍ | hṛ̱di | a̱ntaḥ | ā | da̱dhe̱ |
vi̱dvān | saḥ | viśvā̍ | bhuva̍nā | a̱bhi | pa̱śya̱ti̱ | ava̍ | aju̍ṣṭān | vi̱dhya̱ti | ka̱rte | a̱vra̱tān |
ṛ̱tasya̍ | tantu̍ḥ | vi-ta̍taḥ | pa̱vitre̍ | ā | ji̱hvāyā̍ḥ | agre̍ | varu̍ṇasya | mā̱yayā̍ |
dhīrā̍ḥ | ci̱t | tat | sa̱m-ina̍kṣantaḥ | ā̱śa̱ta̱ | atra̍ | ka̱rtam | ava̍ | pa̱dā̱ti̱ | apra̍-bhuḥ |
śiśu̍ḥ | na | jā̱taḥ | ava̍ | ca̱kra̱da̱t | vane̍ | sva̍ḥ | yat | vā̱jī | a̱ru̱ṣaḥ | sisā̍sati |
di̱vaḥ | reta̍sā | sa̱ca̱te̱ | pa̱ya̱ḥ-vṛdhā̍ | tam | ī̱ma̱he̱ | su̱-ma̱tī | śarma̍ | sa̱-pratha̍ḥ |
di̱vaḥ | yaḥ | ska̱mbhaḥ | dha̱ruṇa̍ḥ | su-ā̍tataḥ | ā-pū̍rṇaḥ | a̱ṁśuḥ | pa̱ri̱-eti̍ | vi̱śvata̍ḥ |
saḥ | i̱me iti̍ | ma̱hī iti̍ | roda̍sī̱ iti̍ | ya̱kṣa̱t | ā̱-vṛtā̍ | sa̱mī̱cī̱ne iti̍ sa̱m-ī̱cī̱ne | dā̱hā̱ra̱ | sam | iṣa̍ḥ | ka̱viḥ |
mahi̍ | psara̍ḥ | su-kṛ̍tam | so̱myam | madhu̍ | u̱rvī | gavyū̍tiḥ | adi̍teḥ | ṛ̱tam | ya̱te |
īśe̍ | yaḥ | vṛ̱ṣṭeḥ | i̱taḥ | u̱sriya̍ḥ | vṛṣā̍ | a̱pām | ne̱tā | yaḥ | i̱taḥ-ū̍tiḥ | ṛ̱gmiya̍ḥ |
ā̱tma̱n-vat | nabha̍ḥ | du̱hya̱te̱ | ghṛ̱tam | paya̍ḥ | ṛ̱tasya̍ | nābhi̍ḥ | a̱mṛta̍m | vi | jā̱ya̱te̱ |
sa̱m-ī̱cī̱nāḥ | su̱-dāna̍vaḥ | prī̱ṇa̱nti̱ | tam | nara̍ḥ | hi̱tam | ava̍ | me̱ha̱nti̱ | pera̍vaḥ |
arā̍vīt | a̱ṁśuḥ | saca̍mānaḥ | ū̱rmiṇā̍ | de̱va̱-a̱vya̍m | manu̍ṣe | pi̱nva̱ti̱ | tvaca̍m |
dadhā̍ti | garbha̍m | adi̍teḥ | u̱pa-sthe̍ | ā | yena̍ | to̱kam | ca̱ | tana̍yam | ca̱ | dhāma̍he |
sa̱hasra̍-dhāre | ava̍ | tāḥ | a̱sa̱ścata̍ḥ | tṛ̱tīye̍ | sa̱ntu̱ | raja̍si | pra̱jā-va̍tīḥ |
cata̍sraḥ | nābha̍ḥ | ni-hi̍tāḥ | a̱vaḥ | di̱vaḥ | ha̱viḥ | bha̱ra̱nti̱ | a̱mṛta̍m | ghṛ̱ta̱-ścuta̍ḥ |
śve̱tam | rū̱pam | kṛ̱ṇu̱te̱ | yat | sisā̍sati | soma̍ḥ | mī̱ḍhvān | asu̍raḥ | ve̱da̱ | bhūma̍naḥ |
dhi̱yā | śamī̍ | sa̱ca̱te̱ | saḥ | ī̱m | a̱bhi | pra̱-vat | di̱vaḥ | kava̍ndham | ava̍ | da̱rṣa̱t | u̱driṇa̍m |
adha̍ | śve̱tam | ka̱laśa̍m | gobhi̍ḥ | a̱ktam | kārṣma̍n | ā | vā̱jī | a̱kra̱mī̱t | sa̱sa̱-vān |
ā | hi̱nvi̱re̱ | mana̍sā | de̱va̱-yanta̍ḥ | ka̱kṣīva̍te | śa̱ta-hi̍māya | gonā̍m |
a̱t-bhiḥ | so̱ma̱ | pa̱pṛ̱cā̱nasya̍ | te̱ | rasa̍ḥ | avya̍ḥ | vāra̍m | vi | pa̱va̱mā̱na̱ | dhā̱va̱ti̱ |
saḥ | mṛ̱jyamā̍naḥ | ka̱vi-bhi̍ḥ | ma̱di̱n-ta̱ma̱ | svada̍sva | indrā̍ya | pa̱va̱mā̱na̱ | pī̱taye̍ |
a̱bhi | pri̱yāṇi̍ | pa̱va̱te̱ | cana̍ḥ-hitaḥ | nāmā̍ni | ya̱hvaḥ | adhi̍ | yeṣu̍ | vardha̍te |
ā | sūrya̍sya | bṛ̱ha̱taḥ | bṛ̱han | adhi̍ | ratha̍m | viṣva̍ñcam | a̱ru̱ha̱t | vi̱-ca̱kṣa̱ṇaḥ |
ṛ̱tasya̍ | ji̱hvā | pa̱va̱te̱ | madhu̍ | pri̱yam | va̱ktā | pati̍ḥ | dhi̱yaḥ | a̱syāḥ | adā̍bhyaḥ |
dadhā̍ti | pu̱traḥ | pi̱troḥ | a̱pī̱cya̍m | nāma̍ | tṛ̱tīya̍m | adhi̍ | ro̱ca̱ne | di̱vaḥ |
ava̍ | dyu̱tā̱naḥ | ka̱laśā̍n | a̱ci̱kra̱da̱t | nṛ-bhi̍ḥ | ye̱mā̱naḥ | kośe̍ | ā | hi̱ra̱ṇyaye̍ |
a̱bhi | ī̱m | ṛ̱tasya̍ | do̱hanā̍ḥ | a̱nū̱ṣa̱ta̱ | adhi̍ | tri̱-pṛ̱ṣṭhaḥ | u̱ṣasa̍ḥ | vi | rā̱ja̱ti̱ |
adri̍-bhiḥ | su̱taḥ | ma̱ti-bhi̍ḥ | cana̍ḥ-hitaḥ | pra̱-ro̱caya̍n | roda̍sī̱ iti̍ | mā̱tarā̍ | śuci̍ḥ |
romā̍ṇi | avyā̍ | sa̱mayā̍ | vi | dhā̱va̱ti̱ | madho̍ḥ | dhārā̍ | pinva̍mānā | di̱ve-di̍ve |
pari̍ | so̱ma̱ | pra | dha̱nva̱ | sva̱staye̍ | nṛ-bhi̍ḥ | pu̱nā̱naḥ | a̱bhi | vā̱sa̱ya̱ | ā̱-śira̍m |
ye | te̱ | madā̍ḥ | ā̱ha̱nasa̍ḥ | vi-hā̍yasaḥ | tebhi̍ḥ | indra̍m | co̱da̱ya̱ | dāta̍ve | ma̱gham |
dha̱rtā | di̱vaḥ | pa̱va̱te̱ | kṛtvya̍ḥ | rasa̍ḥ | dakṣa̍ḥ | de̱vānā̍m | a̱nu̱-mādya̍ḥ | nṛ-bhi̍ḥ |
hari̍ḥ | sṛ̱jā̱naḥ | atya̍ḥ | na | satva̍-bhiḥ | vṛthā̍ | pājā̍ṁsi | kṛ̱ṇu̱te̱ | na̱dīṣu̍ | ā |
śūra̍ḥ | na | dha̱tte̱ | āyu̍dhā | gabha̍styoḥ | sva1̱̍riti̱ sva̍ḥ | sisā̍san | ra̱thi̱raḥ | go-i̍ṣṭiṣu |
indra̍sya | śuṣma̍m | ī̱raya̍n | a̱pa̱syu-bhi̍ḥ | indu̍ḥ | hi̱nvā̱naḥ | a̱jya̱te̱ | ma̱nī̱ṣi-bhi̍ḥ |
indra̍sya | so̱ma̱ | pava̍mānaḥ | ū̱rmiṇā̍ | ta̱vi̱ṣyamā̍ṇaḥ | ja̱ṭhare̍ṣu | ā | vi̱śa̱ |
pra | na̱ḥ | pi̱nva̱ | vi̱-dyut | a̱bhrā-i̍va | roda̍sī̱ iti̍ | dhi̱yā | na | vājā̍n | upa̍ | mā̱si̱ | śaśva̍taḥ |
viśva̍sya | rājā̍ | pa̱va̱te̱ | sva̱ḥ-dṛśa̍ḥ | ṛ̱tasya̍ | dhī̱tim | ṛ̱ṣi̱ṣāṭ | a̱vī̱va̱śa̱t |
yaḥ | sūrya̍sya | asi̍reṇa | mṛ̱jyate̍ | pi̱tā | ma̱tī̱nām | asa̍maṣṭa-kāvyaḥ |
vṛṣā̍-iva | yū̱thā | pari̍ | kośa̍m | a̱rṣa̱si̱ | a̱pām | u̱pa-sthe̍ | vṛ̱ṣa̱bhaḥ | kani̍kradat |
saḥ | indrā̍ya | pa̱va̱se̱ | ma̱tsa̱rin-ta̍maḥ | yathā̍ | jeṣā̍ma | sa̱m-i̱the | tvā-ū̍tayaḥ |
e̱ṣaḥ | pra | kośe̍ | madhu̍-mān | a̱ci̱kra̱da̱t | indra̍sya | vajra̍ḥ | vapu̍ṣaḥ | vapu̍ḥ-taraḥ |
a̱bhi | ī̱m | ṛ̱tasya̍ | su̱-dughā̍ḥ | ghṛ̱ta̱-ścuta̍ḥ | vā̱śrāḥ | a̱rṣa̱nti̱ | paya̍sā-iva | dhe̱nava̍ḥ |
saḥ | pū̱rvyaḥ | pa̱va̱te̱ | yam | di̱vaḥ | pari̍ | śye̱naḥ | ma̱thā̱yat | i̱ṣi̱taḥ | ti̱raḥ | raja̍ḥ |
saḥ | madhva̍ḥ | ā | yu̱va̱te̱ | vevi̍jānaḥ | it | kṛ̱śāno̍ḥ | astu̍ḥ | mana̍sā | aha̍ | bi̱bhyuṣā̍ |
te | na̱ḥ | pūrvā̍saḥ | upa̍rāsaḥ | inda̍vaḥ | ma̱he | vājā̍ya | dha̱nva̱ntu̱ | go-ma̍te |
ī̱kṣe̱ṇyā̍saḥ | a̱hya̍ḥ | na | cāra̍vaḥ | brahma̍-brahma | ye | ju̱ju̱ṣuḥ | ha̱viḥ-ha̍viḥ |
a̱yam | na̱ḥ | vi̱dvān | va̱na̱va̱t | va̱nu̱ṣya̱taḥ | indu̍ḥ | sa̱trācā̍ | mana̍sā | pu̱ru̱-stu̱taḥ |
i̱nasya̍ | yaḥ | sada̍ne | garbha̍m | ā̱-da̱dhe | gavā̍m | u̱ru̱bjam | a̱bhi | arṣa̍ti | vra̱jam |
cakri̍ḥ | di̱vaḥ | pa̱va̱te̱ | kṛtvya̍ḥ | rasa̍ḥ | ma̱hān | ada̍bdhaḥ | varu̍ṇaḥ | hu̱ruk | ya̱te |
asā̍vi | mi̱traḥ | vṛ̱jane̍ṣu | ya̱jñiya̍ḥ | atya̍ḥ | na | yū̱the | vṛ̱ṣa̱-yuḥ | kani̍kradat |
pra | rājā̍ | vāca̍m | ja̱naya̍n | a̱si̱sya̱da̱t | a̱paḥ | vasā̍naḥ | a̱bhi | gāḥ | i̱ya̱kṣa̱ti̱ |
gṛ̱bhṇāti̍ | ri̱pram | avi̍ḥ | a̱sya̱ | tānvā̍ | śu̱ddhaḥ | de̱vānā̍m | upa̍ | yā̱ti̱ | ni̱ḥ-kṛ̱tam |
indrā̍ya | so̱ma̱ | pari̍ | si̱cya̱se̱ | nṛ-bhi̍ḥ | nṛ̱-cakṣā̍ḥ | ū̱rmiḥ | ka̱viḥ | a̱jya̱se̱ | vane̍ |
pū̱rvīḥ | hi | te̱ | sru̱taya̍ḥ | santi̍ | yāta̍ve | sa̱hasra̍m | aśvā̍ḥ | hara̍yaḥ | ca̱mū̱-sada̍ḥ |
sa̱mu̱driyā̍ḥ | a̱psa̱rasa̍ḥ | ma̱nī̱ṣiṇa̍m | āsī̍nāḥ | a̱ntaḥ | a̱bhi | soma̍m | a̱kṣa̱ra̱n |
tāḥ | ī̱m | hi̱nva̱nti̱ | ha̱rmyasya̍ | sa̱kṣaṇi̍m | yāca̍nte | su̱mnam | pava̍mānam | akṣi̍tam |
go̱-jit | na̱ḥ | soma̍ḥ | ra̱tha̱-jit | hi̱ra̱ṇya̱-jit | sva̱ḥ-jit | a̱p-jit | pa̱va̱te̱ | sa̱ha̱sra̱-jit |
yam | de̱vāsa̍ḥ | ca̱kri̱re | pī̱taye̍ | mada̍m | svādi̍ṣṭham | dra̱psam | a̱ru̱ṇam | ma̱ya̱ḥ-bhuva̍m |
e̱tāni̍ | so̱ma̱ | pava̍mānaḥ | a̱sma̱-yuḥ | sa̱tyāni̍ | kṛ̱ṇvan | dravi̍ṇāni | a̱rṣa̱si̱ |
ja̱hi | śatru̍m | a̱nti̱ke | dū̱ra̱ke | ca̱ | yaḥ | u̱rvīm | gavyū̍tim | abha̍yam | ca̱ | na̱ḥ | kṛ̱dhi̱ |
a̱co̱dasa̍ḥ | na̱ḥ | dha̱nva̱ntu̱ | inda̍vaḥ | pra | su̱vā̱nāsa̍ḥ | bṛ̱hat-di̍veṣu | hara̍yaḥ |
vi | ca̱ | naśa̍n | na̱ḥ | i̱ṣaḥ | arā̍tayaḥ | a̱ryaḥ | na̱śa̱nta̱ | sani̍ṣanta | na̱ḥ | dhiya̍ḥ |
pra | na̱ḥ | dha̱nva̱ntu̱ | inda̍vaḥ | ma̱da̱-cyuta̍ḥ | dhanā̍ | vā̱ | yebhi̍ḥ | arva̍taḥ | ju̱nī̱masi̍ |
ti̱raḥ | marta̍sya | kasya̍ | ci̱t | pari̍-hvṛtim | va̱yam | dhanā̍ni | vi̱śvadhā̍ | bha̱re̱ma̱hi̱ |
u̱ta | svasyā̍ḥ | arā̍tyāḥ | a̱riḥ | hi | saḥ | u̱ta | a̱nyasyā̍ḥ | arā̍tyāḥ | vṛka̍ḥ | hi | saḥ |
dhanva̍n | na | tṛṣṇā̍ | sam | a̱rī̱ta̱ | tān | a̱bhi | soma̍ | ja̱hi | pa̱va̱mā̱na̱ | du̱ḥ-ā̱dhya̍ḥ |
di̱vi | te̱ | nābhā̍ | pa̱ra̱maḥ | yaḥ | ā̱-da̱de | pṛ̱thi̱vyāḥ | te̱ | ru̱ru̱hu̱ḥ | sāna̍vi | kṣipa̍ḥ |
adra̍yaḥ | tvā̱ | ba̱psa̱ti̱ | goḥ | adhi̍ | tva̱ci | a̱p-su | tvā̱ | hastai̍ḥ | du̱du̱hu̱ḥ | ma̱nī̱ṣiṇa̍ḥ |
e̱va | te̱ | i̱ndo̱ iti̍ | su̱-bhva̍m | su̱-peśa̍sam | rasa̍m | tu̱ñja̱nti̱ | pra̱tha̱māḥ | a̱bhi̱-śriya̍ḥ |
nida̍m-nidam | pa̱va̱mā̱na̱ | ni | tā̱ri̱ṣa̱ḥ | ā̱viḥ | te̱ | śuṣma̍ḥ | bha̱va̱tu̱ | pri̱yaḥ | mada̍ḥ |
soma̍sya | dhārā̍ | pa̱va̱te̱ | nṛ̱-cakṣa̍saḥ | ṛ̱tena̍ | de̱vān | ha̱va̱te̱ | di̱vaḥ | pari̍ |
bṛha̱spate̍ḥ | ra̱vathe̍na | vi | di̱dyu̱te̱ | sa̱mu̱drāsa̍ḥ | na | sava̍nāni | vi̱vya̱cu̱ḥ |
yam | tvā̱ | vā̱ji̱n | a̱ghnyāḥ | a̱bhi | anū̍ṣata | aya̍ḥ-hatam | yoni̍m | ā | ro̱ha̱si̱ | dyu̱-mān |
ma̱ghonā̍m | āyu̍ḥ | pra̱-ti̱ran | mahi̍ | śrava̍ḥ | indrā̍ya | so̱ma̱ | pa̱va̱se̱ | vṛṣā̍ | mada̍ḥ |
ā | indra̍sya | ku̱kṣā | pa̱va̱te̱ | ma̱din-ta̍maḥ | ūrja̍m | vasā̍naḥ | śrava̍se | su̱-ma̱ṅgala̍ḥ |
pra̱tyaṅ | saḥ | viśvā̍ | bhuva̍nā | a̱bhi | pa̱pra̱the̱ | krīḻa̍n | hari̍ḥ | atya̍ḥ | sya̱nda̱te̱ | vṛṣā̍ |
tam | tvā̱ | de̱vebhya̍ḥ | madhu̍mat-tamam | nara̍ḥ | sa̱hasra̍-dhāram | du̱ha̱te̱ | daśa̍ | kṣipa̍ḥ |
nṛ-bhi̍ḥ | so̱ma̱ | pra-cyu̍taḥ | grāva̍-bhiḥ | su̱taḥ | viśvā̍n | de̱vān | ā | pa̱va̱sva̱ | sa̱ha̱sra̱-ji̱t |
tam | tvā̱ | ha̱stina̍ḥ | madhu̍-mantam | adri̍-bhiḥ | du̱hanti̍ | a̱p-su | vṛ̱ṣa̱bham | daśa̍ | kṣipa̍ḥ |
indra̍m | so̱ma̱ | mā̱daya̍n | daivya̍m | jana̍m | sindho̍ḥ-iva | ū̱rmiḥ | pava̍mānaḥ | a̱rṣa̱si̱ |
pra | soma̍sya | pava̍mānasya | ū̱rmaya̍ḥ | indra̍sya | ya̱nti̱ | ja̱ṭhara̍m | su̱-peśa̍saḥ |
da̱dhnā | yat | ī̱m | ut-nī̍tāḥ | ya̱śasā̍ | gavā̍m | dā̱nāya̍ | śūra̍m | u̱t-ama̍ndiṣuḥ | su̱tāḥ |
accha̍ | hi | soma̍ḥ | ka̱laśā̍n | asi̍syadat | atya̍ḥ | na | voḻhā̍ | ra̱ghu-va̍rtaniḥ | vṛṣā̍ |
atha̍ | de̱vānā̍m | u̱bhaya̍sya | janma̍naḥ | vi̱dvān | a̱śno̱ti̱ | a̱muta̍ḥ | i̱taḥ | ca̱ | yat |
ā | na̱ḥ | so̱ma̱ | pava̍mānaḥ | ki̱ra̱ | vasu̍ | indo̱ iti̍ | bhava̍ | ma̱gha-vā̍ | rādha̍saḥ | ma̱haḥ |
śikṣa̍ | va̱ya̱ḥ-dha̱ḥ | vasa̍ve | su | ce̱tunā̍ | mā | na̱ḥ | gaya̍m | ā̱re | a̱smat | parā̍ | si̱ca̱ḥ |
ā | na̱ḥ | pū̱ṣā | pava̍mānaḥ | su̱-rā̱taya̍ḥ | mi̱traḥ | ga̱ccha̱ntu̱ | varu̍ṇaḥ | sa̱-joṣa̍saḥ |
bṛha̱spati̍ḥ | ma̱ruta̍ḥ | vā̱yuḥ | a̱śvinā̍ | tvaṣṭā̍ | sa̱vi̱tā | su̱-yamā̍ | sara̍svatī |
u̱bhe iti̍ | dyāvā̍pṛthi̱vī iti̍ | vi̱śva̱mi̱nve iti̍ vi̱śva̱m-i̱nve | a̱rya̱mā | de̱vaḥ | adi̍tiḥ | vi̱-dhā̱tā |
bhaga̍ḥ | nṛ-śaṁsa̍ḥ | u̱ru | a̱ntari̍kṣam | viśve̍ | de̱vāḥ | pava̍mānam | ju̱ṣa̱nta̱ |
asā̍vi | soma̍ḥ | a̱ru̱ṣaḥ | vṛṣā̍ | hari̍ḥ | rājā̍-iva | da̱smaḥ | a̱bhi | gāḥ | a̱ci̱kra̱da̱t |
pu̱nā̱naḥ | vāra̍m | pari̍ | e̱ti̱ | a̱vyaya̍m | śye̱naḥ | na | yoni̍m | ghṛ̱ta-va̍ntam | ā̱-sada̍m |
ka̱viḥ | ve̱dha̱syā | pari̍ | e̱ṣi̱ | māhi̍nam | atya̍ḥ | na | mṛ̱ṣṭaḥ | a̱bhi | vāja̍m | a̱rṣa̱si̱ |
a̱pa̱-sedha̍n | du̱ḥ-i̱tā | so̱ma̱ | mṛ̱ḻa̱ya̱ | ghṛ̱tam | vasā̍naḥ | pari̍ | yā̱si̱ | ni̱ḥ-nija̍m |
pa̱rjanya̍ḥ | pi̱tā | ma̱hi̱ṣasya̍ | pa̱rṇina̍ḥ | nābhā̍ | pṛ̱thi̱vyāḥ | gi̱riṣu̍ | kṣaya̍m | da̱dhe̱ |
svasā̍raḥ | āpa̍ḥ | a̱bhi | gāḥ | u̱ta | a̱sa̱ra̱n | sam | grāva̍-bhiḥ | na̱sa̱te̱ | vī̱te | a̱dhva̱re |
jā̱yā-i̍va | patyau̍ | adhi̍ | śeva̍ | ma̱ṁha̱se̱ | pajrā̍yāḥ | ga̱rbha̱ | śṛ̱ṇu̱hi | bravī̍mi | te̱ |
a̱ntaḥ | vāṇī̍ṣu | pra | ca̱ra̱ | su | jī̱vase̍ | a̱ni̱ndyaḥ | vṛ̱jane̍ | so̱ma̱ | jā̱gṛ̱hi̱ |
yathā̍ | pūrve̍bhyaḥ | śa̱ta̱-sāḥ | amṛ̍dhraḥ | sa̱ha̱sra̱-sāḥ | pa̱ri̱-ayā̍ḥ | vāja̍m | i̱ndo̱ iti̍ |
e̱va | pa̱va̱sva̱ | su̱vi̱tāya̍ | navya̍se | tava̍ | vra̱tam | anu̍ | āpa̍ḥ | sa̱ca̱nte̱ |
pa̱vitra̍m | te̱ | vi-ta̍tam | bra̱hma̱ṇa̱ḥ | pa̱te̱ | pra̱-bhuḥ | gātrā̍ṇi | pari̍ | e̱ṣi̱ | vi̱śvata̍ḥ |
ata̍pta-tanūḥ | na | tat | ā̱maḥ | a̱śnu̱te̱ | śṛ̱tāsa̍ḥ | it | vaha̍ntaḥ | tat | sam | ā̱śa̱ta̱ |
tapo̍ḥ | pa̱vitra̍m | vi-ta̍tam | di̱vaḥ | pa̱de | śoca̍ntaḥ | a̱sya̱ | tanta̍vaḥ | vi | a̱sthi̱ra̱n |
ava̍nti | a̱sya̱ | pa̱vi̱tāra̍m | ā̱śava̍ḥ | di̱vaḥ | pṛ̱ṣṭham | adhi̍ | ti̱ṣṭha̱nti̱ | ceta̍sā |
arū̍rucat | u̱ṣasa̍ḥ | pṛśni̍ḥ | a̱gri̱yaḥ | u̱kṣā | bi̱bha̱rti̱ | bhuva̍nāni | vā̱ja̱-yuḥ |
mā̱yā̱-vina̍ḥ | ma̱mi̱re̱ | a̱sya̱ | mā̱yayā̍ | nṛ̱-cakṣa̍saḥ | pi̱tara̍ḥ | garbha̍m | ā | da̱dhu̱ḥ |
ga̱ndha̱rvaḥ | i̱tthā | pa̱dam | a̱sya̱ | ra̱kṣa̱ti̱ | pāti̍ | de̱vānā̍m | jani̍māni | adbhu̍taḥ |
gṛ̱bhṇāti̍ | ri̱pum | ni̱-dhayā̍ | ni̱dhā-pa̍tiḥ | su̱kṛt-ta̍māḥ | madhu̍naḥ | bha̱kṣam | ā̱śa̱ta̱ |
ha̱viḥ | ha̱vi̱ṣma̱ḥ | mahi̍ | sadma̍ | daivya̍m | nabha̍ḥ | vasā̍naḥ | pari̍ | yā̱si̱ | a̱dhva̱ram |
rājā̍ | pa̱vitra̍-rathaḥ | vāja̍m | ā | a̱ru̱ha̱ḥ | sa̱hasra̍-bhṛṣṭiḥ | ja̱ya̱si̱ | śrava̍ḥ | bṛ̱hat |
pava̍sva | de̱va̱-māda̍naḥ | vi-ca̍rṣaṇiḥ | a̱psāḥ | indrā̍ya | varu̍ṇāya | vā̱yave̍ |
kṛ̱dhi | na̱ḥ | a̱dya | vari̍vaḥ | sva̱sti̱-mat | u̱ru̱-kṣi̱tau | gṛ̱ṇī̱hi̱ | daivya̍m | jana̍m |
ā | yaḥ | ta̱sthau | bhuva̍nāni | ama̍rtyaḥ | viśvā̍ni | soma̍ḥ | pari̍ | tāni̍ | a̱rṣa̱ti̱ |
kṛ̱ṇvan | sa̱m-cṛta̍m | vi̱-cṛta̍m | a̱bhiṣṭa̍ye | indu̍ḥ | si̱sa̱kti̱ | u̱ṣasa̍m | na | sūrya̍ḥ |
ā | yaḥ | gobhi̍ḥ | sṛ̱jyate̍ | oṣa̍dhīṣu | ā | de̱vānā̍m | su̱mne | i̱ṣaya̍n | upa̍-vasuḥ |
ā | vi̱-dyutā̍ | pa̱va̱te̱ | dhāra̍yā | su̱taḥ | indra̍m | soma̍ḥ | mā̱daya̍n | daivya̍m | jana̍m |
e̱ṣaḥ | syaḥ | soma̍ḥ | pa̱va̱te̱ | sa̱ha̱sra̱-jit | hi̱nvā̱naḥ | vāca̍m | i̱ṣi̱rām | u̱ṣa̱ḥ-budha̍m |
indu̍ḥ | sa̱mu̱dram | ut | i̱ya̱rti̱ | vā̱yu-bhi̍ḥ | ā | indra̍sya | hārdi̍ | ka̱laśe̍ṣu | sī̱da̱ti̱ |
a̱bhi | tyam | gāva̍ḥ | paya̍sā | pa̱ya̱ḥ-vṛdha̍m | soma̍m | śrī̱ṇa̱nti̱ | ma̱ti-bhi̍ḥ | sva̱ḥ-vida̍m |
dha̱na̱m-ja̱yaḥ | pa̱va̱te̱ | kṛtvya̍ḥ | rasa̍ḥ | vipra̍ḥ | ka̱viḥ | kāvye̍na | sva̍ḥ-canāḥ |
indrā̍ya | so̱ma̱ | su-su̍taḥ | pari̍ | sra̱va̱ | apa̍ | amī̍vā | bha̱va̱tu̱ | rakṣa̍sā | sa̱ha |
mā | te̱ | rasa̍sya | ma̱tsa̱ta̱ | dva̱yā̱vina̍ḥ | dravi̍ṇasvantaḥ | i̱ha | sa̱ntu̱ | inda̍vaḥ |
a̱smān | sa̱-ma̱rye | pa̱va̱mā̱na̱ | co̱da̱ya̱ | dakṣa̍ḥ | de̱vānā̍m | asi̍ | hi | pri̱yaḥ | mada̍ḥ |
ja̱hi | śatrū̍n | a̱bhi | ā | bha̱nda̱nā̱-ya̱taḥ | piba̍ | i̱ndra̱ | soma̍m | ava̍ | na̱ḥ | mṛdha̍ḥ | ja̱hi̱ |
ada̍bdhaḥ | i̱ndo̱ iti̍ | pa̱va̱se̱ | ma̱din-ta̍maḥ | ā̱tmā | indra̍sya | bha̱va̱si̱ | dhā̱siḥ | u̱t-ta̱maḥ |
a̱bhi | sva̱ra̱nti̱ | ba̱hava̍ḥ | ma̱nī̱ṣiṇa̍ḥ | rājā̍nam | a̱sya | bhuva̍nasya | ni̱ṁsa̱te̱ |
sa̱hasra̍-nīthaḥ | śa̱ta-dhā̍raḥ | adbhu̍taḥ | indrā̍ya | indu̍ḥ | pa̱va̱te̱ | kāmya̍m | madhu̍ |
jaya̍n | kṣetra̍m | a̱bhi | a̱rṣa̱ | jaya̍n | a̱paḥ | u̱rum | na̱ḥ | gā̱tum | kṛ̱ṇu̱ | so̱ma̱ | mī̱ḍhva̱ḥ |
kani̍kradat | ka̱laśe̍ | gobhi̍ḥ | a̱jya̱se̱ | vi | a̱vyaya̍m | sa̱mayā̍ | vāra̍m | a̱rṣa̱si̱ |
ma̱rmṛ̱jyamā̍naḥ | atya̍ḥ | na | sā̱na̱siḥ | indra̍sya | so̱ma̱ | ja̱ṭhare̍ | sam | a̱kṣa̱ra̱ḥ |
svā̱duḥ | pa̱va̱sva̱ | di̱vyāya̍ | janma̍ne | svā̱duḥ | indrā̍ya | su̱havī̍tu-nāmne |
svā̱duḥ | mi̱trāya̍ | varu̍ṇāya | vā̱yave̍ | bṛha̱spata̍ye | madhu̍-mān | adā̍bhyaḥ |
atya̍m | mṛ̱ja̱nti̱ | ka̱laśe̍ | daśa̍ | kṣipa̍ḥ | pra | viprā̍ṇām | ma̱taya̍ḥ | vāca̍ḥ | ī̱ra̱te̱ |
pava̍mānāḥ | a̱bhi | a̱rṣa̱nti̱ | su̱-stu̱tim | ā | indra̍m | vi̱śa̱nti̱ | ma̱di̱rāsa̍ḥ | inda̍vaḥ |
pava̍mānaḥ | a̱bhi | a̱rṣa̱ | su̱-vīrya̍m | u̱rvīm | gavyū̍tim | mahi̍ | śarma̍ | sa̱-pratha̍ḥ |
māki̍ḥ | na̱ḥ | a̱sya | pari̍-sūtiḥ | ī̱śa̱ta̱ | indo̱ iti̍ | jaye̍ma | tvayā̍ | dhana̍m-dhanam |
adhi̍ | dyām | a̱sthā̱t | vṛ̱ṣa̱bhaḥ | vi̱-ca̱kṣa̱ṇaḥ | arū̍rucat | vi | di̱vaḥ | ro̱ca̱nā | ka̱viḥ |
rājā̍ | pa̱vitra̍m | ati̍ | e̱ti̱ | roru̍vat | di̱vaḥ | pī̱yūṣa̍m | du̱ha̱te̱ | nṛ̱-cakṣa̍saḥ |
di̱vaḥ | nāke̍ | madhu̍-jihvāḥ | a̱sa̱ścata̍ḥ | ve̱nāḥ | du̱ha̱nti̱ | u̱kṣaṇa̍m | gi̱ri̱-sthām |
a̱p-su | dra̱psam | va̱vṛ̱dhā̱nam | sa̱mu̱dre | ā | sindho̍ḥ | ū̱rmā | madhu̍-mantam | pa̱vitre̍ | ā |
nāke̍ | su̱-pa̱rṇam | u̱pa̱pa̱pti̱-vāṁsa̍m | gira̍ḥ | ve̱nānā̍m | a̱kṛ̱pa̱nta̱ | pū̱rvīḥ |
śiśu̍m | ri̱ha̱nti̱ | ma̱taya̍ḥ | pani̍pnatam | hi̱ra̱ṇyaya̍m | śa̱ku̱nam | kṣāma̍ṇi | sthā̱m |
ū̱rdhvaḥ | ga̱ndha̱rvaḥ | adhi̍ | nāke̍ | a̱sthā̱t | viśvā̍ | rū̱pā | pra̱ti̱-cakṣā̍ṇaḥ | a̱sya̱ |
bhā̱nuḥ | śu̱kreṇa̍ | śo̱ciṣā̍ | vi | a̱dyau̱t | pra | a̱rū̱ru̱ca̱t | roda̍sī̱ iti̍ | mā̱tarā̍ | śuci̍ḥ |
pra | te̱ | ā̱śava̍ḥ | pa̱va̱mā̱na̱ | dhī̱-java̍ḥ | madā̍ḥ | a̱rṣa̱nti̱ | ra̱ghu̱jāḥ-i̍va | tmanā̍ |
di̱vyāḥ | su̱-pa̱rṇāḥ | madhu̍-mantaḥ | inda̍vaḥ | ma̱din-ta̍māsaḥ | pari̍ | kośa̍m | ā̱sa̱te̱ |
pra | te̱ | madā̍saḥ | ma̱di̱rāsa̍ḥ | ā̱śava̍ḥ | asṛ̍kṣata | rathyā̍saḥ | yathā̍ | pṛtha̍k |
dhe̱nuḥ | na | va̱tsam | paya̍sā | a̱bhi | va̱jriṇa̍m | indra̍m | inda̍vaḥ | madhu̍-mantaḥ | ū̱rmaya̍ḥ |
atya̍ḥ | na | hi̱yā̱naḥ | a̱bhi | vāja̍m | a̱rṣa̱ | sva̱ḥ-vit | kośa̍m | di̱vaḥ | adri̍-mātaram |
vṛṣā̍ | pa̱vitre̍ | adhi̍ | sānau̍ | a̱vyaye̍ | soma̍ḥ | pu̱nā̱naḥ | i̱ndri̱yāya̍ | dhāya̍se |
pra | te̱ | āśvi̍nīḥ | pa̱va̱mā̱na̱ | dhī̱-juva̍ḥ | di̱vyāḥ | a̱sṛ̱gra̱n | paya̍sā | dharī̍maṇi |
pra | a̱ntaḥ | ṛṣa̍yaḥ | sthāvi̍rīḥ | a̱sṛ̱kṣa̱ta̱ | ye | tvā̱ | mṛ̱janti̍ | ṛ̱ṣi̱-sā̱na̱ | ve̱dhasa̍ḥ |
viśvā̍ | dhāmā̍ni | vi̱śva̱-ca̱kṣa̱ḥ | ṛbhva̍saḥ | pra̱-bhoḥ | te̱ | sa̱taḥ | pari̍ | ya̱nti̱ | ke̱tava̍ḥ |
vi̱-ā̱na̱śiḥ | pa̱va̱se̱ | so̱ma̱ | dharma̍-bhiḥ | pati̍ḥ | viśva̍sya | bhuva̍nasya | rā̱ja̱si̱ |
u̱bha̱yata̍ḥ | pava̍mānasya | ra̱śmaya̍ḥ | dhru̱vasya̍ | sa̱taḥ | pari̍ | ya̱nti̱ | ke̱tava̍ḥ |
yadi̍ | pa̱vitre̍ | adhi̍ | mṛ̱jyate̍ | hari̍ḥ | sattā̍ | ni | yonā̍ | ka̱laśe̍ṣu | sī̱da̱ti̱ |
ya̱jñasya̍ | ke̱tuḥ | pa̱va̱te̱ | su̱-a̱dhva̱raḥ | soma̍ḥ | de̱vānā̍m | upa̍ | yā̱ti̱ | ni̱ḥ-kṛ̱tam |
sa̱hasra̍-dhāraḥ | pari̍ | kośa̍m | a̱rṣa̱ti̱ | vṛṣā̍ | pa̱vitra̍m | ati̍ | e̱ti̱ | roru̍vat |
rājā̍ | sa̱mu̱dram | na̱dya̍ḥ | vi | gā̱ha̱te̱ | a̱pām | ū̱rmim | sa̱ca̱te̱ | sindhu̍ṣu | śri̱taḥ |
adhi̍ | a̱sthā̱t | sānu̍ | pava̍mānaḥ | a̱vyaya̍m | nābhā̍ | pṛ̱thi̱vyāḥ | dha̱ruṇa̍ḥ | ma̱haḥ | di̱vaḥ |
di̱vaḥ | na | sānu̍ | sta̱naya̍n | a̱ci̱kra̱da̱t | dyauḥ | ca̱ | yasya̍ | pṛ̱thi̱vī | ca̱ | dharma̍-bhiḥ |
indra̍sya | sa̱khyam | pa̱va̱te̱ | vi̱-vevi̍dat | soma̍ḥ | pu̱nā̱naḥ | ka̱laśe̍ṣu | sī̱da̱ti̱ |
jyoti̍ḥ | ya̱jñasya̍ | pa̱va̱te̱ | madhu̍ | pri̱yam | pi̱tā | de̱vānā̍m | ja̱ni̱tā | vi̱bhu-va̍suḥ |
dadhā̍ti | ratna̍m | sva̱dhayo̍ḥ | a̱pī̱cya̍m | ma̱din-ta̍maḥ | ma̱tsa̱raḥ | i̱ndri̱yaḥ | rasa̍ḥ |
a̱bhi̱-kranda̍n | ka̱laśa̍m | vā̱jī | a̱rṣa̱ti̱ | pati̍ḥ | di̱vaḥ | śa̱ta-dhā̍raḥ | vi̱-ca̱kṣa̱ṇaḥ |
hari̍ḥ | mi̱trasya̍ | sada̍neṣu | sī̱da̱ti̱ | ma̱rmṛ̱jā̱naḥ | avi̍-bhiḥ | sindhu̍-bhiḥ | vṛṣā̍ |
agre̍ | sindhū̍nām | pava̍mānaḥ | a̱rṣa̱ti̱ | agre̍ | vā̱caḥ | a̱gri̱yaḥ | goṣu̍ | ga̱ccha̱ti̱ |
agre̍ | vāja̍sya | bha̱ja̱te̱ | ma̱hā̱-dha̱nam | su̱-ā̱yu̱dhaḥ | so̱tṛ-bhi̍ḥ | pū̱ya̱te̱ | vṛṣā̍ |
a̱yam | ma̱ta-vā̍n | śa̱ku̱naḥ | yathā̍ | hi̱taḥ | avye̍ | sa̱sā̱ra̱ | pava̍mānaḥ | ū̱rmiṇā̍ |
tava̍ | kratvā̍ | roda̍sī̱ iti̍ | a̱nta̱rā | ka̱ve̱ | śuci̍ḥ | dhi̱yā | pa̱va̱te̱ | soma̍ḥ | i̱ndra̱ | te̱ |
drā̱pim | vasā̍naḥ | ya̱ja̱taḥ | di̱vi̱-spṛśa̍m | a̱nta̱ri̱kṣa̱-prāḥ | bhuva̍neṣu | arpi̍taḥ |
sva̍ḥ | ja̱jñā̱naḥ | nabha̍sā | a̱bhi | a̱kra̱mī̱t | pra̱tnam | a̱sya̱ | pi̱tara̍m | ā | vi̱vā̱sa̱ti̱ |
saḥ | a̱sya̱ | vi̱śe | mahi̍ | śarma̍ | ya̱ccha̱ti̱ | yaḥ | a̱sya̱ | dhāma̍ | pra̱tha̱mam | vi̱-ā̱na̱śe |
pa̱dam | yat | a̱sya̱ | pa̱ra̱me | vi-o̍mani | ata̍ḥ | viśvā̍ḥ | a̱bhi | sam | yā̱ti̱ | sa̱m-yata̍ḥ |
pro iti̍ | a̱yā̱sī̱t | indu̍ḥ | indra̍sya | ni̱ḥ-kṛ̱tam | sakhā̍ | sakhyu̍ḥ | na | pra | mi̱nā̱ti̱ | sa̱m-gira̍m |
marya̍ḥ-iva | yu̱va̱ti-bhi̍ḥ | sam | a̱rṣa̱ti̱ | soma̍ḥ | ka̱laśe̍ | śa̱ta-yā̍mnā | pa̱thā |
pra | va̱ḥ | dhiya̍ḥ | ma̱ndra̱-yuva̍ḥ | vi̱pa̱nyuva̍ḥ | pa̱na̱syuva̍ḥ | sa̱m-vasa̍neṣu | a̱kra̱mu̱ḥ |
soma̍m | ma̱nī̱ṣāḥ | a̱bhi | a̱nū̱ṣa̱ta̱ | stubha̍ḥ | a̱bhi | dhe̱nava̍ḥ | paya̍sā | ī̱m | a̱śi̱śra̱yu̱ḥ |
ā | na̱ḥ | so̱ma̱ | sa̱m-yata̍m | pi̱pyuṣī̍m | iṣa̍m | indo̱ iti̍ | pava̍sva | pava̍mānaḥ | a̱sridha̍m |
yā | na̱ḥ | doha̍te | triḥ | aha̍n | asa̍ścuṣī | kṣu̱-mat | vāja̍-vat | madhu̍-mat | su̱-vīrya̍m |
vṛṣā̍ | ma̱tī̱nām | pa̱va̱te̱ | vi̱-ca̱kṣa̱ṇaḥ | soma̍ḥ | ahna̍ḥ | pra̱-ta̱rī̱tā | u̱ṣasa̍ḥ | di̱vaḥ |
krā̱ṇā | sindhū̍nām | ka̱laśā̍n | a̱vī̱va̱śa̱t | indra̍sya | hārdi̍ | ā̱-vi̱śan | ma̱nī̱ṣi-bhi̍ḥ |
ma̱nī̱ṣi-bhi̍ḥ | pa̱va̱te̱ | pū̱rvyaḥ | ka̱viḥ | nṛ-bhi̍ḥ | ya̱taḥ | pari̍ | kośā̍n | a̱ci̱kra̱da̱t |
tri̱tasya̍ | nāma̍ | ja̱naya̍n | madhu̍ | kṣa̱ra̱t | indra̍sya | vā̱yoḥ | sa̱khyāya̍ | karta̍ve |
a̱yam | pu̱nā̱naḥ | u̱ṣasa̍ḥ | vi | ro̱ca̱ya̱t | a̱yam | sindhu̍-bhyaḥ | a̱bha̱va̱t | ū̱m̐ iti̍ | lo̱ka̱-kṛt |
a̱yam | triḥ | sa̱pta | du̱du̱hā̱naḥ | ā̱-śira̍m | soma̍ḥ | hṛ̱de | pa̱va̱te̱ | cāru̍ | ma̱tsa̱raḥ |
pava̍sva | so̱ma̱ | di̱vyeṣu̍ | dhāma̍-su | sṛ̱jā̱naḥ | i̱ndo̱ iti̍ | ka̱laśe̍ | pa̱vitre̍ | ā |
sīda̍n | indra̍sya | ja̱ṭhare̍ | kani̍kradat | nṛ-bhi̍ḥ | ya̱taḥ | sūrya̍m | ā | a̱ro̱ha̱ya̱ḥ | di̱vi |
adri̍-bhiḥ | su̱taḥ | pa̱va̱se̱ | pa̱vitre̍ | ā | indo̱ iti̍ | indra̍sya | ja̱ṭhare̍ṣu | ā̱-vi̱śan |
tvam | nṛ̱-cakṣā̍ḥ | a̱bha̱va̱ḥ | vi̱-ca̱kṣa̱ṇa̱ | soma̍ | go̱tram | aṅgi̍raḥ-bhyaḥ | a̱vṛ̱ṇo̱ḥ | apa̍ |
tvām | so̱ma̱ | pava̍mānam | su̱-ā̱dhya̍ḥ | anu̍ | viprā̍saḥ | a̱ma̱da̱n | a̱va̱syava̍ḥ |
tvām | su̱-pa̱rṇaḥ | ā | a̱bha̱ra̱t | di̱vaḥ | pari̍ | indo̱ iti̍ | viśvā̍bhiḥ | ma̱ti-bhi̍ḥ | pari̍-kṛtam |
avye̍ | pu̱nā̱nam | pari̍ | vāre̍ | ū̱rmiṇā̍ | hari̍m | na̱va̱nte̱ | a̱bhi | sa̱pta | dhe̱nava̍ḥ |
a̱pām | u̱pa-sthe̍ | adhi̍ | ā̱yava̍ḥ | ka̱vim | ṛ̱tasya̍ | yonā̍ | ma̱hi̱ṣāḥ | a̱he̱ṣa̱ta̱ |
indu̍ḥ | pu̱nā̱naḥ | ati̍ | gā̱ha̱te̱ | mṛdha̍ḥ | viśvā̍ni | kṛ̱ṇvan | su̱-pathā̍ni | yajya̍ve |
gāḥ | kṛ̱ṇvā̱naḥ | ni̱ḥ-nija̍m | ha̱rya̱taḥ | ka̱viḥ | atya̍ḥ | na | krīḻa̍n | pari̍ | vāra̍m | a̱rṣa̱ti̱ |
a̱sa̱ścata̍ḥ | śa̱ta-dhā̍rāḥ | a̱bhi̱-śriya̍ḥ | hari̍m | na̱va̱nte̱ | ava̍ | tāḥ | u̱da̱nyuva̍ḥ |
kṣipa̍ḥ | mṛ̱ja̱nti̱ | pari̍ | gobhi̍ḥ | ā-vṛ̍tam | tṛ̱tīye̍ | pṛ̱ṣṭhe | adhi̍ | ro̱ca̱ne | di̱vaḥ |
tava̍ | i̱māḥ | pra̱-jāḥ | di̱vyasya̍ | reta̍saḥ | tvam | viśva̍sya | bhuva̍nasya | rā̱ja̱si̱ |
atha̍ | i̱dam | viśva̍m | pa̱va̱mā̱na̱ | te̱ | vaśe̍ | tvam | i̱ndo̱ iti̍ | pra̱tha̱maḥ | dhā̱ma̱-dhāḥ | a̱si̱ |
tvam | sa̱mu̱draḥ | a̱si̱ | vi̱śva̱-vit | ka̱ve̱ | tava̍ | i̱māḥ | pañca̍ | pra̱-diśa̍ḥ | vi-dha̍rmaṇi |
tvam | dyām | ca̱ | pṛ̱thi̱vīm | ca̱ | ati̍ | ja̱bhri̱ṣe̱ | tava̍ | jyotī̍ṁṣi | pa̱va̱mā̱na̱ | sūrya̍ḥ |
tvam | pa̱vitre̍ | raja̍saḥ | vi-dha̍rmaṇi | de̱vebhya̍ḥ | so̱ma̱ | pa̱va̱mā̱na̱ | pū̱ya̱se̱ |
tvām | u̱śija̍ḥ | pra̱tha̱māḥ | a̱gṛ̱bhṇa̱ta̱ | tubhya̍ | i̱mā | viśvā̍ | bhuva̍nāni | ye̱mi̱re̱ |
pra | re̱bhaḥ | e̱ti̱ | ati̍ | vāra̍m | a̱vyaya̍m | vṛṣā̍ | vane̍ṣu | ava̍ | ca̱kra̱da̱t | hari̍ḥ |
sam | dhī̱taya̍ḥ | vā̱va̱śā̱nāḥ | a̱nū̱ṣa̱ta̱ | śiśu̍m | ri̱ha̱nti̱ | ma̱taya̍ḥ | pani̍pnatam |
saḥ | sūrya̍sya | ra̱śmi-bhi̍ḥ | pari̍ | vya̱ta̱ | tantu̍m | ta̱nvā̱naḥ | tri̱-vṛta̍m | yathā̍ | vi̱de |
naya̍n | ṛ̱tasya̍ | pra̱-śiṣa̍ḥ | navī̍yasīḥ | pati̍ḥ | janī̍nām | upa̍ | yā̱ti̱ | ni̱ḥ-kṛ̱tam |
rājā̍ | sindhū̍nām | pa̱va̱te̱ | pati̍ḥ | di̱vaḥ | ṛ̱tasya̍ | yā̱ti̱ | pa̱thi-bhi̍ḥ | kani̍kradat |
sa̱hasra̍-dhāraḥ | pari̍ | si̱cya̱te̱ | hari̍ḥ | pu̱nā̱naḥ | vāca̍m | ja̱naya̍n | upa̍-vasuḥ |
pava̍māna | mahi̍ | arṇa̍ḥ | vi | dhā̱va̱si̱ | sūra̍ḥ | na | ci̱traḥ | avya̍yāni | pavya̍yā |
gabha̍sti-pūtaḥ | nṛ-bhi̍ḥ | adri̍-bhiḥ | su̱taḥ | ma̱he | vājā̍ya | dhanyā̍ya | dha̱nva̱si̱ |
iṣa̍m | ūrja̍m | pa̱va̱mā̱na̱ | a̱bhi | a̱rṣa̱si̱ | śye̱naḥ | na | vaṁsu̍ | ka̱laśe̍ṣu | sī̱da̱si̱ |
indrā̍ya | madvā̍ | madya̍ḥ | mada̍ḥ | su̱taḥ | di̱vaḥ | vi̱ṣṭa̱mbhaḥ | u̱pa̱-maḥ | vi̱-ca̱kṣa̱ṇaḥ |
sa̱pta | svasā̍raḥ | a̱bhi | mā̱tara̍ḥ | śiśu̍m | nava̍m | ja̱jñā̱nam | jenya̍m | vi̱pa̱ḥ-cita̍m |
a̱pām | ga̱ndha̱rvam | di̱vyam | nṛ̱-cakṣa̍sam | soma̍m | viśva̍sya | bhuva̍nasya | rā̱jase̍ |
ī̱śā̱naḥ | i̱mā | bhuva̍nāni | vi | ī̱ya̱se̱ | yu̱jā̱naḥ | i̱ndo̱ iti̍ | ha̱rita̍ḥ | su̱-pa̱rṇya̍ḥ |
tāḥ | te̱ | kṣa̱ra̱ntu̱ | madhu̍-mat | ghṛ̱tam | paya̍ḥ | tava̍ | vra̱te | so̱ma̱ | ti̱ṣṭha̱ntu̱ | kṛ̱ṣṭaya̍ḥ |
tvam | nṛ̱-cakṣā̍ḥ | a̱si̱ | so̱ma̱ | vi̱śvata̍ḥ | pava̍māna | vṛ̱ṣa̱bha̱ | tā | vi | dhā̱va̱si̱ |
saḥ | na̱ḥ | pa̱va̱sva̱ | vasu̍-mat | hira̍ṇya-vat | va̱yam | syā̱ma̱ | bhuva̍neṣu | jī̱vase̍ |
go̱-vit | pa̱va̱sva̱ | va̱su̱-vit | hi̱ra̱ṇya̱-vit | re̱ta̱ḥ-dhāḥ | i̱ndo̱ iti̍ | bhuva̍neṣu | arpi̍taḥ |
tvam | su̱-vīra̍ḥ | a̱si̱ | so̱ma̱ | vi̱śva̱-vit | tam | tvā̱ | viprā̍ḥ | upa̍ | gi̱rā | i̱me | ā̱sa̱te̱ |
ut | madhva̍ḥ | ū̱rmiḥ | va̱nanā̍ḥ | a̱ti̱sthi̱pa̱t | a̱paḥ | vasā̍naḥ | ma̱hi̱ṣaḥ | vi | gā̱ha̱te̱ |
rājā̍ | pa̱vitra̍-rathaḥ | vāja̍m | ā | a̱ru̱ha̱t | sa̱hasra̍-bhṛṣṭiḥ | ja̱ya̱ti̱ | śrava̍ḥ | bṛ̱hat |
saḥ | bha̱ndanā̍ḥ | ut | i̱ya̱rti̱ | pra̱jā-va̍tīḥ | vi̱śva-ā̍yuḥ | viśvā̍ḥ | su̱-bharā̍ḥ | aha̍ḥ-divi |
brahma̍ | pra̱jā-va̍t | ra̱yim | aśva̍-pastyam | pī̱taḥ | i̱ndo̱ iti̍ | indra̍m | a̱smabhya̍m | yā̱ca̱tā̱t |
saḥ | agre̍ | ahnā̍m | hari̍ḥ | ha̱rya̱taḥ | mada̍ḥ | pra | ceta̍sā | ce̱ta̱ya̱te̱ | anu̍ | dyu-bhi̍ḥ |
dvā | janā̍ | yā̱taya̍n | a̱ntaḥ | ī̱ya̱te̱ | narā̱śaṁsa̍m | ca̱ | daivya̍m | ca̱ | dha̱rtari̍ |
a̱ñjate̍ | vi | a̱ñja̱te̱ | sam | a̱ñja̱te̱ | kratu̍m | ri̱ha̱nti̱ | madhu̍nā | a̱bhi | a̱ñja̱te̱ |
sindho̍ḥ | u̱t-śvā̱se | pa̱taya̍ntam | u̱kṣaṇa̍m | hi̱ra̱ṇya̱-pā̱vāḥ | pa̱śum | ā̱su̱ | gṛ̱bhṇa̱te̱ |
vi̱pa̱ḥ-cite̍ | pava̍mānāya | gā̱ya̱ta̱ | ma̱hī | na | dhārā̍ | ati̍ | andha̍ḥ | a̱rṣa̱ti̱ |
ahi̍ḥ | na | jū̱ṇām | ati̍ | sa̱rpa̱ti̱ | tvaca̍m | atya̍ḥ | na | krīḻa̍n | a̱sa̱ra̱t | vṛṣā̍ | hari̍ḥ |
a̱gre̱-gaḥ | rājā̍ | apya̍ḥ | ta̱vi̱ṣya̱te̱ | vi̱-māna̍ḥ | ahnā̍m | bhuva̍neṣu | arpi̍taḥ |
hari̍ḥ | ghṛ̱ta-snu̍ḥ | su̱-dṛśī̍kaḥ | a̱rṇa̱vaḥ | jyo̱tiḥ-ra̍thaḥ | pa̱va̱te̱ | rā̱ye | o̱kya̍ḥ |
asa̍rji | ska̱mbhaḥ | di̱vaḥ | ut-ya̍taḥ | mada̍ḥ | pari̍ | tri̱-dhātu̍ḥ | bhuva̍nāni | a̱rṣa̱ti̱ |
a̱ṁśum | ri̱ha̱nti̱ | ma̱taya̍ḥ | pani̍pnatam | gi̱rā | yadi̍ | ni̱ḥ-nija̍m | ṛ̱gmiṇa̍ḥ | ya̱yuḥ |
pra | te̱ | dhārā̍ḥ | ati̍ | aṇvā̍ni | me̱ṣya̍ḥ | pu̱nā̱nasya̍ | sa̱m-yata̍ḥ | ya̱nti̱ | raṁha̍yaḥ |
yat | gobhi̍ḥ | i̱ndo̱ iti̍ | ca̱mvo̍ḥ | sa̱m-a̱jyase̍ | ā | su̱vā̱naḥ | so̱ma̱ | ka̱laśe̍ṣu | sī̱da̱si̱ |
pava̍sva | so̱ma̱ | kra̱tu̱-vit | na̱ḥ | u̱kthya̍ḥ | avya̍ḥ | vāre̍ | pari̍ | dhā̱va̱ | madhu̍ | pri̱yam |
ja̱hi | viśvā̍n | ra̱kṣasa̍ḥ | i̱ndo̱ iti̍ | a̱triṇa̍ḥ | bṛ̱hat | va̱de̱ma̱ | vi̱dathe̍ | su̱-vīrā̍ḥ |
pra | tu | dra̱va̱ | pari̍ | kośa̍m | ni | sī̱da̱ | nṛ-bhi̍ḥ | pu̱nā̱naḥ | a̱bhi | vāja̍m | a̱rṣa̱ |
aśva̍m | na | tvā̱ | vā̱jina̍m | ma̱rjaya̍ntaḥ | accha̍ | ba̱rhiḥ | ra̱śa̱nābhi̍ḥ | na̱ya̱nti̱ |
su̱-ā̱yu̱dhaḥ | pa̱va̱te̱ | de̱vaḥ | indu̍ḥ | a̱śa̱sti̱-hā | vṛ̱jana̍m | rakṣa̍māṇaḥ |
pi̱tā | de̱vānā̍m | ja̱ni̱tā | su̱-dakṣa̍ḥ | vi̱ṣṭa̱mbhaḥ | di̱vaḥ | dha̱ruṇa̍ḥ | pṛ̱thi̱vyāḥ |
ṛṣi̍ḥ | vipra̍ḥ | pu̱ra̱ḥ-e̱tā | janā̍nām | ṛ̱bhuḥ | dhīra̍ḥ | u̱śanā̍ | kāvye̍na |
saḥ | ci̱t | vi̱ve̱da̱ | ni-hi̍tam | yat | ā̱sā̱m | a̱pī̱cya̍m | guhya̍m | nāma̍ | gonā̍m |
e̱ṣaḥ | syaḥ | te̱ | madhu̍-mān | i̱ndra̱ | soma̍ḥ | vṛṣā̍ | vṛṣṇe̍ | pari̍ | pa̱vitre̍ | a̱kṣā̱riti̍ |
sa̱ha̱sra̱-sāḥ | śa̱ta̱-sāḥ | bhū̱ri̱-dāvā̍ | śa̱śva̱t-ta̱mam | ba̱rhiḥ | ā | vā̱jī | a̱sthā̱t |
e̱te | somā̍ḥ | a̱bhi | ga̱vyā | sa̱hasrā̍ | ma̱he | vājā̍ya | a̱mṛtā̍ya | śravā̍ṁsi |
pa̱vitre̍bhiḥ | pava̍mānāḥ | a̱sṛ̱gra̱n | śra̱va̱syava̍ḥ | na | pṛ̱ta̱nāja̍ḥ | atyā̍ḥ |
pari̍ | hi | sma̱ | pu̱ru̱-hū̱taḥ | janā̍nām | viśvā̍ | asa̍rat | bhoja̍nā | pū̱yamā̍naḥ |
atha̍ | ā | bha̱ra̱ | śye̱na̱-bhṛ̱ta̱ | prayā̍ṁsi | ra̱yim | tuñjā̍naḥ | a̱bhi | vāja̍m | a̱rṣa̱ |
e̱ṣaḥ | su̱vā̱naḥ | pari̍ | soma̍ḥ | pa̱vitre̍ | sarga̍ḥ | na | sṛ̱ṣṭaḥ | a̱da̱dhā̱va̱t | arvā̍ |
ti̱gme iti̍ | śiśā̍naḥ | ma̱hi̱ṣaḥ | na | śṛṅge̱ iti̍ | gāḥ | ga̱vyan | a̱bhi | śūra̍ḥ | na | satvā̍ |
e̱ṣā | ā | ya̱yau̱ | pa̱ra̱māt | a̱ntaḥ | adre̍ḥ | kū-ci̍t | sa̱tīḥ | ū̱rve | gāḥ | vi̱ve̱da̱ |
di̱vaḥ | na | vi̱-dyut | sta̱naya̍ntī | a̱bhraiḥ | soma̍sya | te̱ | pa̱va̱te̱ | i̱ndra̱ | dhārā̍ |
u̱ta | sma̱ | rā̱śim | pari̍ | yā̱si̱ | gonā̍m | indre̍ṇa | so̱ma̱ | sa̱-ratha̍m | pu̱nā̱naḥ |
pū̱rvīḥ | iṣa̍ḥ | bṛ̱ha̱tīḥ | jī̱ra̱dā̱no̱ iti̍ jīra-dāno | śikṣa̍ | śa̱cī̱-va̱ḥ | tava̍ | tāḥ | u̱pa̱-stut |
a̱yam | soma̍ḥ | i̱ndra̱ | tubhya̍m | su̱nve̱ | tubhya̍m | pa̱va̱te̱ | tvam | a̱sya̱ | pā̱hi̱ |
tvam | ha̱ | yam | ca̱kṛ̱ṣe | tvam | va̱vṛ̱ṣe | indu̍m | madā̍ya | yujyā̍ya | soma̍m |
saḥ | ī̱m | ratha̍ḥ | na | bhu̱ri̱ṣāṭ | a̱yo̱ji̱ | ma̱haḥ | pu̱rūṇi̍ | sā̱taye̍ | vasū̍ni |
āt | ī̱m | viśvā̍ | na̱hu̱ṣyā̍ṇi | jā̱tā | sva̍ḥ-sātā | vane̍ | ū̱rdhvā | na̱va̱nta̱ |
vā̱yuḥ | na | yaḥ | ni̱yutvā̍n | i̱ṣṭa-yā̍mā | nāsa̍tyā-iva | have̍ | ā | śam-bha̍viṣṭhaḥ |
vi̱śva-vā̍raḥ | dra̱vi̱ṇo̱dāḥ-i̍va | tman | pū̱ṣā-i̍va | dhī̱-java̍naḥ | a̱si̱ | so̱ma̱ |
indra̍ḥ | na | yaḥ | ma̱hā | karmā̍ṇi | cakri̍ḥ | ha̱ntā | vṛ̱trāṇā̍m | a̱si̱ | so̱ma̱ | pū̱ḥ-bhit |
pai̱dvaḥ | na | hi | tvam | ahi̍-nāmnām | ha̱ntā | viśva̍sya | a̱si̱ | so̱ma̱ | dasyo̍ḥ |
a̱gniḥ | na | yaḥ | vane̍ | ā | sṛ̱jyamā̍naḥ | vṛthā̍ | pājā̍ṁsi | kṛ̱ṇu̱te̱ | na̱dīṣu̍ |
jana̍ḥ | na | yudhvā̍ | ma̱ha̱taḥ | u̱pa̱bdiḥ | iya̍rti | soma̍ḥ | pava̍mānaḥ | ū̱rmim |
e̱te | somā̍ḥ | ati̍ | vārā̍ṇi | avyā̍ | di̱vyāḥ | na | kośā̍saḥ | a̱bhra-va̍rṣāḥ |
vṛthā̍ | sa̱mu̱dram | sindha̍vaḥ | na | nīcī̍ḥ | su̱tāsa̍ḥ | a̱bhi | ka̱laśā̍n | a̱sṛ̱gra̱n |
śu̱ṣmī | śardha̍ḥ | na | māru̍tam | pa̱va̱sva̱ | ana̍bhi-śastā | di̱vyā | yathā̍ | viṭ |
āpa̍ḥ | na | ma̱kṣu | su̱-ma̱tiḥ | bha̱va̱ | na̱ḥ | sa̱hasra̍-apsāḥ | pṛ̱ta̱nā̱ṣāṭ | na | ya̱jñaḥ |
rājña̍ḥ | nu | te̱ | varu̍ṇasya | vra̱tāni̍ | bṛ̱hat | ga̱bhī̱ram | tava̍ | so̱ma̱ | dhāma̍ |
śuci̍ḥ | tvam | a̱si̱ | pri̱yaḥ | na | mi̱traḥ | da̱kṣāyya̍ḥ | a̱rya̱mā-i̍va | a̱si̱ | so̱ma̱ |
pro iti̍ | syaḥ | vahni̍ḥ | pa̱thyā̍bhiḥ | a̱syā̱n | di̱vaḥ | na | vṛ̱ṣṭiḥ | pava̍mānaḥ | a̱kṣā̱riti̍ |
sa̱hasra̍-dhāraḥ | a̱sa̱da̱t | ni | a̱sme iti̍ | mā̱tuḥ | u̱pa-sthe̍ | vane̍ | ā | ca̱ | soma̍ḥ |
rājā̍ | sindhū̍nām | a̱va̱si̱ṣṭa̱ | vāsa̍ḥ | ṛ̱tasya̍ | nāva̍m | ā | a̱ru̱ha̱t | raji̍ṣṭhām |
a̱p-su | dra̱psaḥ | va̱vṛ̱dhe̱ | śye̱na-jū̍taḥ | du̱he | ī̱m | pi̱tā | du̱he | ī̱m | pi̱tuḥ | jām |
si̱ṁham | na̱sa̱nta̱ | madhva̍ḥ | a̱yāsa̍m | hari̍m | a̱ru̱ṣam | di̱vaḥ | a̱sya | pati̍m |
śūra̍ḥ | yu̱t-su | pra̱tha̱maḥ | pṛ̱ccha̱te̱ | gāḥ | asya̍ | cakṣa̍sā | pari̍ | pā̱ti̱ | u̱kṣā |
madhu̍-pṛṣṭham | gho̱ram | a̱yāsa̍m | aśva̍m | rathe̍ | yu̱ñja̱nti̱ | u̱ru̱-ca̱kre | ṛ̱ṣvam |
svasā̍raḥ | ī̱m | jā̱maya̍ḥ | ma̱rja̱ya̱nti̱ | sa-nā̍bhayaḥ | vā̱jina̍m | ū̱rja̱ya̱nti̱ |
cata̍sraḥ | ī̱m | ghṛ̱ta̱-duha̍ḥ | sa̱ca̱nte̱ | sa̱mā̱ne | a̱ntaḥ | dha̱ruṇe̍ | ni-sa̍ttāḥ |
tāḥ | ī̱m | a̱rṣa̱nti̱ | nama̍sā | pu̱nā̱nāḥ | tāḥ | ī̱m | vi̱śvata̍ḥ | pari̍ | sa̱nti̱ | pū̱rvīḥ |
vi̱ṣṭa̱mbhaḥ | di̱vaḥ | dha̱ruṇa̍ḥ | pṛ̱thi̱vyāḥ | viśvā̍ḥ | u̱ta | kṣi̱taya̍ḥ | haste̍ | a̱sya̱ |
asa̍t | te̱ | utsa̍ḥ | gṛ̱ṇa̱te | ni̱yutvā̍n | madhva̍ḥ | a̱ṁśuḥ | pa̱va̱te̱ | i̱ndri̱yāya̍ |
va̱nvan | avā̍taḥ | a̱bhi | de̱va-vī̍tim | indrā̍ya | so̱ma̱ | vṛ̱tra̱-hā | pa̱va̱sva̱ |
śa̱gdhi | ma̱haḥ | pu̱ru̱-ca̱ndrasya̍ | rā̱yaḥ | su̱-vīrya̍sya | pata̍yaḥ | syā̱ma̱ |
pra | hi̱nvā̱naḥ | ja̱ni̱tā | roda̍syoḥ | ratha̍ḥ | na | vāja̍m | sa̱ni̱ṣyan | a̱yā̱sī̱t |
indra̍m | gaccha̍n | āyu̍dhā | sa̱m-śiśā̍naḥ | viśvā̍ | vasu̍ | hasta̍yoḥ | ā̱-dadhā̍naḥ |
a̱bhi | tri̱-pṛ̱ṣṭham | vṛṣa̍ṇam | va̱ya̱ḥ-dhām | ā̱ṅgū̱ṣāṇā̍m | a̱vā̱va̱śa̱nta̱ | vāṇī̍ḥ |
vanā̍ | vasā̍naḥ | varu̍ṇaḥ | na | sindhū̍n | vi | ra̱tna̱-dhāḥ | da̱ya̱te̱ | vāryā̍ṇi |
śūra̍-grāmaḥ | sarva̍-vīraḥ | sahā̍vān | jetā̍ | pa̱va̱sva̱ | sani̍tā | dhanā̍ni |
ti̱gma-ā̍yudhaḥ | kṣi̱pra-dha̍nvā | sa̱mat-su̍ | aṣā̍ḻhaḥ | sa̱hvān | pṛta̍nāsu | śatrū̍n |
u̱ru-ga̍vyūtiḥ | abha̍yāni | kṛ̱ṇvan | sa̱mī̱cī̱ne iti̍ sa̱m-ī̱cī̱ne | ā | pa̱va̱sva̱ | pura̍ṁdhī̱ iti̱ pura̍m-dhī |
a̱paḥ | sisā̍san | u̱ṣasa̍ḥ | sva̍ḥ | gāḥ | sam | ci̱kra̱da̱ḥ | ma̱haḥ | a̱smabhya̍m | vājā̍n |
matsi̍ | so̱ma̱ | varu̍ṇam | matsi̍ | mi̱tram | matsi̍ | indra̍m | i̱ndo̱ iti̍ | pa̱va̱mā̱na̱ | viṣṇu̍m |
matsi̍ | śardha̍ḥ | māru̍tam | matsi̍ | de̱vān | matsi̍ | ma̱hām | indra̍m | i̱ndo̱ iti̍ | madā̍ya |
e̱va | rājā̍-iva | kratu̍-mān | ame̍na | viśvā̍ | ghani̍ghnat | du̱ḥ-i̱tā | pa̱va̱sva̱ |
indo̱ iti̍ | su̱-u̱ktāya̍ | vaca̍se | vaya̍ḥ | dhā̱ḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
asa̍rji | vakvā̍ | rathye̍ | yathā̍ | ā̱jau | dhi̱yā | ma̱notā̍ | pra̱tha̱maḥ | ma̱nī̱ṣī |
daśa̍ | svasā̍raḥ | adhi̍ | sānau̍ | avye̍ | aja̍nti | vahni̍m | sada̍nāni | accha̍ |
vī̱tī | jana̍sya | di̱vyasya̍ | ka̱vyaiḥ | adhi̍ | su̱vā̱naḥ | na̱hu̱ṣye̍bhiḥ | indu̍ḥ |
pra | yaḥ | nṛ-bhi̍ḥ | a̱mṛta̍ḥ | martye̍bhiḥ | ma̱rmṛ̱jā̱naḥ | avi̍-bhiḥ | gobhi̍ḥ | a̱t-bhiḥ |
vṛṣā̍ | vṛṣṇe̍ | roru̍vat | a̱ṁśuḥ | a̱smai̱ | pava̍mānaḥ | ruśa̍t | ī̱rte̱ | paya̍ḥ | goḥ |
sa̱hasra̍m | ṛkvā̍ | pa̱thi-bhi̍ḥ | va̱ca̱ḥ-vit | a̱dhva̱sma-bhi̍ḥ | sūra̍ḥ | aṇva̍m | vi | yā̱ti̱ |
ru̱ja | dṛ̱ḻhā | ci̱t | ra̱kṣasa̍ḥ | sadā̍ṁsi | pu̱nā̱naḥ | i̱ndo̱ iti̍ | ū̱rṇu̱hi̱ | vi | vājā̍n |
vṛ̱śca | u̱pari̍ṣṭāt | tu̱ja̱tā | va̱dhena̍ | ye | anti̍ | dū̱rāt | u̱pa̱-nā̱yam | e̱ṣā̱m |
saḥ | pra̱tna̱-vat | navya̍se | vi̱śva̱-vā̱ra̱ | su̱-u̱ktāya̍ | pa̱thaḥ | kṛ̱ṇu̱hi̱ | prāca̍ḥ |
ye | du̱ḥ-sahā̍saḥ | va̱nuṣā̍ | bṛ̱hanta̍ḥ | tān | te̱ | a̱śyā̱ma̱ | pu̱ru̱-kṛ̱t | pu̱ru̱kṣo̱ iti̍ puru-kṣo |
e̱va | pu̱nā̱naḥ | a̱paḥ | sva̍ḥ | gāḥ | a̱smabhya̍m | to̱kā | tana̍yāni | bhūri̍ |
śam | na̱ḥ | kṣetra̍m | u̱ru | jyotī̍ṁṣi | so̱ma̱ | jyok | na̱ḥ | sūrya̍m | dṛ̱śaye̍ | ri̱rī̱hi̱ |
pari̍ | su̱vā̱naḥ | hari̍ḥ | a̱ṁśuḥ | pa̱vitre̍ | ratha̍ḥ | na | sa̱rji̱ | sa̱naye̍ | hi̱yā̱naḥ |
āpa̍t | śloka̍m | i̱ndri̱yam | pū̱yamā̍naḥ | prati̍ | de̱vān | a̱ju̱ṣa̱ta̱ | praya̍ḥ-bhiḥ |
accha̍ | nṛ̱-cakṣā̍ḥ | a̱sa̱ra̱t | pa̱vitre̍ | nāma̍ | dadhā̍naḥ | ka̱viḥ | a̱sya̱ | yonau̍ |
sīda̍n | hotā̍-iva | sada̍ne | ca̱mūṣu̍ | upa̍ | ī̱m | a̱gma̱n | ṛṣa̍yaḥ | sa̱pta | viprā̍ḥ |
pra | su̱-me̱dhāḥ | gā̱tu̱-vit | vi̱śva-de̍vaḥ | soma̍ḥ | pu̱nā̱naḥ | sada̍ḥ | e̱ti̱ | nitya̍m |
bhuva̍t | viśve̍ṣu | kāvye̍ṣu | rantā̍ | anu̍ | janā̍n | ya̱ta̱te̱ | pañca̍ | dhīra̍ḥ |
tava̍ | tye | so̱ma̱ | pa̱va̱mā̱na̱ | ni̱ṇye | viśve̍ | de̱vāḥ | traya̍ḥ | e̱kā̱da̱śāsa̍ḥ |
daśa̍ | sva̱dhābhi̍ḥ | adhi̍ | sānau̍ | avye̍ | mṛ̱janti̍ | tvā̱ | na̱dya̍ḥ | sa̱pta | ya̱hvīḥ |
tat | nu | sa̱tyam | pava̍mānasya | a̱stu̱ | yatra̍ | viśve̍ | kā̱rava̍ḥ | sa̱m-nasa̍nta |
jyoti̍ḥ | yat | ahne̍ | akṛ̍ṇot | ū̱m̐ iti̍ | lo̱kam | pra | ā̱va̱t | manu̍m | dasya̍ve | ka̱ḥ | a̱bhīka̍m |
pari̍ | sadma̍-iva | pa̱śu̱-manti̍ | hotā̍ | rājā̍ | na | sa̱tyaḥ | sam-i̍tīḥ | i̱yā̱naḥ |
soma̍ḥ | pu̱nā̱naḥ | ka̱laśā̍n | a̱yā̱sī̱t | sīda̍n | mṛ̱gaḥ | na | ma̱hi̱ṣaḥ | vane̍ṣu |
sā̱ka̱m-ukṣa̍ḥ | ma̱rja̱ya̱nta̱ | svasā̍raḥ | daśa̍ | dhīra̍sya | dhī̱taya̍ḥ | dhanu̍trīḥ |
hari̍ḥ | pari̍ | a̱dra̱va̱t | jāḥ | sūrya̍sya | droṇa̍m | na̱na̱kṣe̱ | atya̍ḥ | na | vā̱jī |
sam | mā̱tṛ-bhi̍ḥ | na | śiśu̍ḥ | vā̱va̱śā̱naḥ | vṛṣā̍ | da̱dha̱nve̱ | pu̱ru̱-vāra̍ḥ | a̱t-bhiḥ |
marya̍ḥ | na | yoṣā̍m | a̱bhi | ni̱ḥ-kṛ̱tam | yan | sam | ga̱ccha̱te̱ | ka̱laśe̍ | u̱sriyā̍bhiḥ |
u̱ta | pra | pi̱pye̱ | ūdha̍ḥ | aghnyā̍yāḥ | indu̍ḥ | dhārā̍bhiḥ | sa̱ca̱te̱ | su̱-me̱dhāḥ |
mū̱rdhāna̍m | gāva̍ḥ | paya̍sā | ca̱mūṣu̍ | a̱bhi | śrī̱ṇa̱nti̱ | vasu̍-bhiḥ | na | ni̱ktaiḥ |
saḥ | na̱ḥ | de̱vebhi̍ḥ | pa̱va̱mā̱na̱ | ra̱da̱ | indo̱ iti̍ | ra̱yim | a̱śvina̍m | vā̱va̱śā̱naḥ |
ra̱thi̱rā̱yatā̍m | u̱śa̱tī | pura̍m-dhiḥ | a̱sma̱drya̍k | ā | dā̱vane̍ | vasū̍nām |
nu | na̱ḥ | ra̱yim | upa̍ | mā̱sva̱ | nṛ̱-vanta̍m | pu̱nā̱naḥ | vā̱tāpya̍m | vi̱śva-ca̍ndram |
pra | va̱ndi̱tuḥ | i̱ndo̱ iti̍ | tā̱ri̱ | āyu̍ḥ | prā̱taḥ | ma̱kṣu | dhi̱yā-va̍suḥ | ja̱ga̱myā̱t |
adhi̍ | yat | a̱smi̱n | vā̱jini̍-iva | śubha̍ḥ | spardha̍nte | dhiya̍ḥ | sūrye̍ | na | viśa̍ḥ |
a̱paḥ | vṛ̱ṇā̱naḥ | pa̱va̱te̱ | ka̱vi̱-yan | vra̱jam | na | pa̱śu̱-vardha̍nāya | manma̍ |
dvi̱tā | vi̱-ū̱rṇvan | a̱mṛta̍sya | dhāma̍ | sva̱ḥ-vide̍ | bhuva̍nāni | pra̱tha̱nta̱ |
dhiya̍ḥ | pi̱nvā̱nāḥ | svasa̍re | na | gāva̍ḥ | ṛ̱ta̱-yantī̍ḥ | a̱bhi | vā̱va̱śre̱ | indu̍m |
pari̍ | yat | ka̱viḥ | kāvyā̍ | bhara̍te | śūra̍ḥ | na | ratha̍ḥ | bhuva̍nāni | viśvā̍ |
de̱veṣu̍ | yaśa̍ḥ | martā̍ya | bhūṣa̍n | dakṣā̍ya | rā̱yaḥ | pu̱ru̱-bhūṣu̍ | navya̍ḥ |
śri̱ye | jā̱taḥ | śri̱ye | ā | niḥ | i̱yā̱ya̱ | śriya̍m | vaya̍ḥ | ja̱ri̱tṛ-bhya̍ḥ | da̱dhā̱ti̱ |
śriya̍m | vasā̍nāḥ | a̱mṛ̱ta̱-tvam | ā̱ya̱n | bhava̍nti | sa̱tyā | sa̱m-i̱thā | mi̱ta-drau̍ |
iṣa̍m | ūrja̍m | a̱bhi | a̱rṣa̱ | aśva̍m | gām | u̱ru | jyoti̍ḥ | kṛ̱ṇu̱hi̱ | matsi̍ | de̱vān |
viśvā̍ni | hi | su̱-sahā̍ | tāni̍ | tubhya̍m | pava̍māna | bādha̍se | so̱ma̱ | śatrū̍n |
kani̍kranti | hari̍ḥ | ā | sṛ̱jyamā̍naḥ | sīda̍n | vana̍sya | ja̱ṭhare̍ | pu̱nā̱naḥ |
nṛ-bhi̍ḥ | ya̱taḥ | kṛ̱ṇu̱te̱ | ni̱ḥ-nija̍m | gāḥ | ata̍ḥ | ma̱tīḥ | ja̱na̱ya̱ta̱ | sva̱dhābhi̍ḥ |
hari̍ḥ | sṛ̱jā̱naḥ | pa̱thyā̍m | ṛ̱tasya̍ | iya̍rti | vāca̍m | a̱ri̱tā-i̍va | nāva̍m |
de̱vaḥ | de̱vānā̍m | guhyā̍ni | nāma̍ | ā̱viḥ | kṛ̱ṇo̱ti̱ | ba̱rhiṣi̍ | pra̱-vāce̍ |
a̱pām-i̍va | it | ū̱rmaya̍ḥ | tartu̍rāṇāḥ | pra | ma̱nī̱ṣāḥ | ī̱ra̱te̱ | soma̍m | accha̍ |
na̱ma̱syantī̍ḥ | upa̍ | ca̱ | yanti̍ | sam | ca̱ | ā | ca̱ | vi̱śa̱nti̱ | u̱śa̱tīḥ | u̱śanta̍m |
tam | ma̱rmṛ̱jā̱nam | ma̱hi̱ṣam | na | sānau̍ | a̱ṁśum | du̱ha̱nti̱ | u̱kṣaṇa̍m | gi̱ri̱-sthām |
tam | vā̱va̱śā̱nam | ma̱taya̍ḥ | sa̱ca̱nte̱ | tri̱taḥ | bi̱bha̱rti̱ | varu̍ṇam | sa̱mu̱dre |
iṣya̍n | vāca̍m | u̱pa̱va̱ktā-i̍va | hotu̍ḥ | pu̱nā̱naḥ | i̱ndo̱ iti̍ | vi | sya̱ | ma̱nī̱ṣām |
indra̍ḥ | ca̱ | yat | kṣaya̍thaḥ | saubha̍gāya | su̱-vīrya̍sya | pata̍yaḥ | syā̱ma̱ |
pra | se̱nā̱-nīḥ | śūra̍ḥ | agre̍ | rathā̍nām | ga̱vyan | e̱ti̱ | harṣa̍te | a̱sya̱ | senā̍ |
bha̱drān | kṛ̱ṇvan | i̱ndra̱-ha̱vān | sakhi̍-bhyaḥ | ā | soma̍ḥ | vastrā̍ | ra̱bha̱sāni̍ | da̱tte̱ |
sam | a̱sya̱ | hari̍m | hara̍yaḥ | mṛ̱ja̱nti̱ | a̱śva̱-ha̱yaiḥ | ani̍-śitam | nama̍ḥ-bhiḥ |
ā | ti̱ṣṭha̱ti̱ | ratha̍m | indra̍sya | sakhā̍ | vi̱dvān | e̱na̱ | su̱-ma̱tim | yā̱ti̱ | accha̍ |
saḥ | na̱ḥ | de̱va̱ | de̱va-tā̍te | pa̱va̱sva̱ | ma̱he | so̱ma̱ | psara̍se | i̱ndra̱-pāna̍ḥ |
kṛ̱ṇvan | a̱paḥ | va̱rṣaya̍n | dyām | u̱ta | i̱mām | u̱roḥ | ā | na̱ḥ | va̱ri̱va̱sya̱ | pu̱nā̱naḥ |
ajī̍taye | aha̍taye | pa̱va̱sva̱ | sva̱staye̍ | sa̱rva-tā̍taye | bṛ̱ha̱te |
tat | u̱śa̱nti̱ | viśve̍ | i̱me | sakhā̍yaḥ | tat | a̱ham | va̱śmi̱ | pa̱va̱mā̱na̱ | so̱ma̱ |
soma̍ḥ | pa̱va̱te̱ | ja̱ni̱tā | ma̱tī̱nām | ja̱ni̱tā | di̱vaḥ | ja̱ni̱tā | pṛ̱thi̱vyāḥ |
ja̱ni̱tā | a̱gneḥ | ja̱ni̱tā | sūrya̍sya | ja̱ni̱tā | indra̍sya | ja̱ni̱tā | u̱ta | viṣṇo̍ḥ |
bra̱hmā | de̱vānā̍m | pa̱da̱-vīḥ | ka̱vī̱nām | ṛṣi̍ḥ | viprā̍ṇām | ma̱hi̱ṣaḥ | mṛ̱gāṇā̍m |
śye̱naḥ | gṛdhrā̍ṇām | sva-dhi̍tiḥ | vanā̍nām | soma̍ḥ | pa̱vitra̍m | ati̍ | e̱ti̱ | rebha̍n |
pra | a̱vī̱vi̱pa̱t | vā̱caḥ | ū̱rmim | na | sindhu̍ḥ | gira̍ḥ | soma̍ḥ | pava̍mānaḥ | ma̱nī̱ṣāḥ |
a̱ntariti̍ | paśya̍n | vṛ̱janā̍ | i̱mā | ava̍rāṇi | ā | ti̱ṣṭha̱ti̱ | vṛ̱ṣa̱bhaḥ | goṣu̍ | jā̱nan |
saḥ | ma̱tsa̱raḥ | pṛ̱t-su | va̱nvan | avā̍taḥ | sa̱hasra̍-retāḥ | a̱bhi | vāja̍m | a̱rṣa̱ |
indrā̍ya | i̱ndo̱ iti̍ | pava̍mānaḥ | ma̱nī̱ṣī | a̱ṁśoḥ | ū̱rmim | ī̱ra̱ya̱ | gāḥ | i̱ṣa̱ṇyan |
pari̍ | pri̱yaḥ | ka̱laśe̍ | de̱va-vā̍taḥ | indrā̍ya | soma̍ḥ | raṇya̍ḥ | madā̍ya |
sa̱hasra̍-dhāraḥ | śa̱ta-vā̍jaḥ | indu̍ḥ | vā̱jī | na | sapti̍ḥ | sama̍nā | ji̱gā̱ti̱ |
saḥ | pū̱rvyaḥ | va̱su̱-vit | jāya̍mānaḥ | mṛ̱jā̱naḥ | a̱p-su | du̱du̱hā̱naḥ | adrau̍ |
a̱bhi̱śa̱sti̱-pāḥ | bhuva̍nasya | rājā̍ | vi̱dat | gā̱tum | brahma̍ṇe | pū̱yamā̍naḥ |
tvayā̍ | hi | na̱ḥ | pi̱tara̍ḥ | so̱ma̱ | pūrve̍ | karmā̍ṇi | ca̱kruḥ | pa̱va̱mā̱na̱ | dhīrā̍ḥ |
va̱nvan | avā̍taḥ | pa̱ri̱-dhīn | apa̍ | ū̱rṇu̱ | vī̱rebhi̍ḥ | aśvai̍ḥ | ma̱gha-vā̍ | bha̱va̱ | na̱ḥ |
yathā̍ | apa̍vathāḥ | mana̍ve | va̱ya̱ḥ-dhāḥ | a̱mi̱tra̱-hā | va̱ri̱va̱ḥ-vit | ha̱viṣmā̍n |
e̱va | pa̱va̱sva̱ | dravi̍ṇam | dadhā̍naḥ | indre̍ | sam | ti̱ṣṭha̱ | ja̱naya̍ | āyu̍dhāni |
pava̍sva | so̱ma̱ | madhu̍-mān | ṛ̱ta-vā̍ | a̱paḥ | vasā̍naḥ | adhi̍ | sānau̍ | avye̍ |
ava̍ | droṇā̍ni | ghṛ̱ta-va̍nti | sī̱da̱ | ma̱din-ta̍maḥ | ma̱tsa̱raḥ | i̱ndra̱-pāna̍ḥ |
vṛ̱ṣṭim | di̱vaḥ | śa̱ta-dhā̍raḥ | pa̱va̱sva̱ | sa̱ha̱sra̱-sāḥ | vā̱ja̱-yuḥ | de̱va-vī̍tau |
sam | sindhu̍-bhiḥ | ka̱laśe̍ | vā̱va̱śā̱naḥ | sam | u̱sriyā̍bhiḥ | pra̱-ti̱ran | na̱ḥ | āyu̍ḥ |
e̱ṣaḥ | syaḥ | soma̍ḥ | ma̱ti-bhi̍ḥ | pu̱nā̱naḥ | atya̍ḥ | na | vā̱jī | tara̍ti | it | arā̍tīḥ |
paya̍ḥ | na | du̱gdham | adi̍teḥ | i̱ṣi̱ram | u̱ru-i̍va | gā̱tuḥ | su̱-yama̍ḥ | na | voḻhā̍ |
su̱-ā̱yu̱dhaḥ | so̱tṛ-bhi̍ḥ | pū̱yamā̍naḥ | a̱bhi | a̱rṣa̱ | guhya̍m | cāru̍ | nāma̍ |
a̱bhi | vāja̍m | sapti̍ḥ-iva | śra̱va̱syā | a̱bhi | vā̱yum | a̱bhi | gāḥ | de̱va̱ | so̱ma̱ |
śiśu̍m | ja̱jñā̱nam | ha̱rya̱tam | mṛ̱ja̱nti̱ | śu̱mbhanti̍ | vahni̍m | ma̱ruta̍ḥ | ga̱ṇena̍ |
ka̱viḥ | gī̱ḥ-bhiḥ | kāvye̍na | ka̱viḥ | san | soma̍ḥ | pa̱vitra̍m | ati̍ | e̱ti̱ | rebha̍n |
ṛṣi̍-manāḥ | yaḥ | ṛ̱ṣi̱-kṛt | sva̱ḥ-sāḥ | sa̱hasra̍-nīthaḥ | pa̱da̱-vīḥ | ka̱vī̱nām |
tṛ̱tīya̍m | dhāma̍ | ma̱hi̱ṣaḥ | sisā̍san | soma̍ḥ | vi̱-rāja̍m | anu̍ | rā̱ja̱ti̱ | stup |
ca̱mū̱-sat | śye̱naḥ | śa̱ku̱naḥ | vi̱-bhṛtvā̍ | go̱-vi̱nduḥ | dra̱psaḥ | āyu̍dhāni | bibhra̍t |
a̱pām | ū̱rmim | saca̍mānaḥ | sa̱mu̱dram | tu̱rīya̍m | dhāma̍ | ma̱hi̱ṣaḥ | vi̱va̱kti̱ |
marya̍ḥ | na | śu̱bhraḥ | ta̱nva̍m | mṛ̱jā̱naḥ | atya̍ḥ | na | sṛtvā̍ | sa̱naye̍ | dhanā̍nām |
vṛṣā̍-iva | yū̱thā | pari̍ | kośa̍m | arṣa̍n | kani̍kradat | ca̱mvo̍ḥ | ā | vi̱ve̱śa̱ |
pava̍sva | i̱ndo̱ iti̍ | pava̍mānaḥ | maha̍ḥ-bhiḥ | kani̍kradat | pari̍ | vārā̍ṇi | a̱rṣa̱ |
krīḻa̍n | ca̱mvo̍ḥ | ā | vi̱śa̱ | pū̱yamā̍naḥ | indra̍m | te̱ | rasa̍ḥ | ma̱di̱raḥ | ma̱ma̱ttu̱ |
pra | a̱sya̱ | dhārā̍ḥ | bṛ̱ha̱tīḥ | a̱sṛ̱gra̱n | a̱ktaḥ | gobhi̍ḥ | ka̱laśā̍n | ā | vi̱ve̱śa̱ |
sāma̍ | kṛ̱ṇvan | sā̱ma̱nya̍ḥ | vi̱pa̱ḥ-cit | kranda̍n | e̱ti̱ | a̱bhi | sakhyu̍ḥ | na | jā̱mim |
a̱pa̱-ghnan | e̱ṣi̱ | pa̱va̱mā̱na̱ | śatrū̍n | pri̱yām | na | jā̱raḥ | a̱bhi-gī̍taḥ | indu̍ḥ |
sīda̍n | vane̍ṣu | śa̱ku̱naḥ | na | patvā̍ | soma̍ḥ | pu̱nā̱naḥ | ka̱laśe̍ṣu | sattā̍ |
ā | te̱ | ruca̍ḥ | pava̍mānasya | so̱ma̱ | yoṣā̍-iva | ya̱nti̱ | su̱-dughā̍ḥ | su̱-dhā̱rāḥ |
hari̍ḥ | ā-nī̍taḥ | pu̱ru̱-vāra̍ḥ | a̱p-su | aci̍kradat | ka̱laśe̍ | de̱va̱-yū̱nām |
a̱sya | pre̱ṣā | he̱manā̍ | pū̱yamā̍naḥ | de̱vaḥ | de̱vebhi̍ḥ | sam | a̱pṛ̱kta̱ | rasa̍m |
su̱taḥ | pa̱vitra̍m | pari̍ | e̱ti̱ | rebha̍n | mi̱tā-i̍va | sadma̍ | pa̱śu̱-manti̍ | hotā̍ |
bha̱drā | vastrā̍ | sa̱ma̱nyā̍ | vasā̍naḥ | ma̱hān | ka̱viḥ | ni̱-vaca̍nāni | śa̱ṁsa̱n |
ā | va̱cya̱sva̱ | ca̱mvo̍ḥ | pū̱yamā̍naḥ | vi̱-ca̱kṣa̱ṇaḥ | jāgṛ̍viḥ | de̱va-vī̍tau |
sam | ū̱m̐ iti̍ | pri̱yaḥ | mṛ̱jya̱te̱ | sānau̍ | avye̍ | ya̱śaḥ-ta̍raḥ | ya̱śasā̍m | kṣaita̍ḥ | a̱sme iti̍ |
a̱bhi | sva̱ra̱ | dhanva̍ | pū̱yamā̍naḥ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
pra | gā̱ya̱ta̱ | a̱bhi | a̱rcā̱ma̱ | de̱vān | soma̍m | hi̱no̱ta̱ | ma̱ha̱te | dhanā̍ya |
svā̱duḥ | pa̱vā̱te̱ | ati̍ | vāra̍m | avya̍m | ā | sī̱dā̱ti̱ | ka̱laśa̍m | de̱va̱-yuḥ | na̱ḥ |
indu̍ḥ | de̱vānā̍m | upa̍ | sa̱khyam | ā̱-yan | sa̱hasra̍-dhāraḥ | pa̱va̱te̱ | madā̍ya |
nṛ-bhi̍ḥ | stavā̍naḥ | anu̍ | dhāma̍ | pūrva̍m | aga̍n | indra̍m | ma̱ha̱te | saubha̍gāya |
sto̱tre | rā̱ye | hari̍ḥ | a̱rṣa̱ | pu̱nā̱naḥ | indra̍m | mada̍ḥ | ga̱ccha̱tu̱ | te̱ | bharā̍ya |
de̱vaiḥ | yā̱hi̱ | sa̱-ratha̍m | rādha̍ḥ | accha̍ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
pra | kāvya̍m | u̱śanā̍-iva | bru̱vā̱ṇaḥ | de̱vaḥ | de̱vānā̍m | jani̍ma | vi̱va̱kti̱ |
mahi̍-vrataḥ | śuci̍-bandhuḥ | pā̱va̱kaḥ | pa̱dā | va̱rā̱haḥ | a̱bhi | e̱ti̱ | rebha̍n |
pra | ha̱ṁsāsa̍ḥ | tṛ̱pala̍m | ma̱nyum | accha̍ | a̱māt | asta̍m | vṛṣa̍-gaṇāḥ | a̱yā̱su̱ḥ |
ā̱ṅgū̱ṣya̍m | pava̍mānam | sakhā̍yaḥ | du̱ḥ-marṣa̍m | sā̱kam | pra | va̱da̱nti̱ | vā̱ṇam |
saḥ | ra̱ṁha̱te̱ | u̱ru̱-gā̱yasya̍ | jū̱tim | vṛthā̍ | krīḻa̍ntam | mi̱ma̱te̱ | na | gāva̍ḥ |
pa̱rī̱ṇa̱sam | kṛ̱ṇu̱te̱ | ti̱gma-śṛ̍ṅgaḥ | divā̍ | hari̍ḥ | dadṛ̍śe | nakta̍m | ṛ̱jraḥ |
indu̍ḥ | vā̱jī | pa̱va̱te̱ | go-nyo̍ghāḥ | indre̍ | soma̍ḥ | saha̍ | inva̍n | madā̍ya |
hanti̍ | rakṣa̍ḥ | bādha̍te | pari̍ | arā̍tīḥ | vari̍vaḥ | kṛ̱ṇvan | vṛ̱jana̍sya | rājā̍ |
adha̍ | dhāra̍yā | madhvā̍ | pṛ̱cā̱naḥ | ti̱raḥ | roma̍ | pa̱va̱te̱ | adri̍-dugdhaḥ |
indu̍ḥ | indra̍sya | sa̱khyam | ju̱ṣā̱ṇaḥ | de̱vaḥ | de̱vasya̍ | ma̱tsa̱raḥ | madā̍ya |
a̱bhi | pri̱yāṇi̍ | pa̱va̱te̱ | pu̱nā̱naḥ | de̱vaḥ | de̱vān | svena̍ | rase̍na | pṛ̱ñcan |
indu̍ḥ | dharmā̍ṇi | ṛ̱tu̱-thā | vasā̍naḥ | daśa̍ | kṣipa̍ḥ | a̱vya̱ta̱ | sānau̍ | avye̍ |
vṛṣā̍ | śoṇa̍ḥ | a̱bhi̱-kani̍kradat | gāḥ | na̱daya̍n | e̱ti̱ | pṛ̱thi̱vīm | u̱ta | dyām |
indra̍sya-iva | va̱gnuḥ | ā | śṛ̱ṇve̱ | ā̱jau | pra̱-ce̱taya̍n | a̱rṣa̱ti̱ | vāca̍m | ā | i̱mām |
ra̱sāyya̍ḥ | paya̍sā | pinva̍mānaḥ | ī̱raya̍n | e̱ṣi̱ | madhu̍-mantam | a̱ṁśum |
pava̍mānaḥ | sa̱m-ta̱nim | e̱ṣi̱ | kṛ̱ṇvan | indrā̍ya | so̱ma̱ | pa̱ri̱-si̱cyamā̍naḥ |
e̱va | pa̱va̱sva̱ | ma̱di̱raḥ | madā̍ya | u̱da̱-grā̱bhasya̍ | na̱maya̍n | va̱dha̱-snaiḥ |
pari̍ | varṇa̍m | bhara̍māṇaḥ | ruśa̍ntam | ga̱vyuḥ | na̱ḥ | a̱rṣa̱ | pari̍ | so̱ma̱ | si̱ktaḥ |
ju̱ṣṭvī | na̱ḥ | i̱ndo̱ iti̍ | su̱-pathā̍ | su̱-gāni̍ | u̱rau | pa̱va̱sva̱ | vari̍vāṁsi | kṛ̱ṇvan |
gha̱nā-i̍va | viṣva̍k | du̱ḥ-i̱tāni̍ | vi̱-ghnan | adhi̍ | snunā̍ | dha̱nva̱ | sānau̍ | avye̍ |
vṛ̱ṣṭim | na̱ḥ | a̱rṣa̱ | di̱vyām | ji̱ga̱tnum | iḻā̍-vatīm | śa̱m-gayī̍m | jī̱ra-dā̍num |
stukā̍-iva | vī̱tā | dha̱nva̱ | vi̱-ci̱nvan | bandhū̍n | i̱mān | ava̍rān | i̱ndo̱ iti̍ | vā̱yūn |
gra̱nthim | na | vi | sya̱ | gra̱thi̱tam | pu̱nā̱naḥ | ṛ̱jum | ca̱ | gā̱tum | vṛ̱ji̱nam | ca̱ | so̱ma̱ |
atya̍ḥ | na | kra̱da̱ḥ | hari̍ḥ | ā | sṛ̱jā̱naḥ | marya̍ḥ | de̱va̱ | dha̱nva̱ | pa̱stya̍-vān |
juṣṭa̍ḥ | madā̍ya | de̱va-tā̍te | i̱ndo̱ iti̍ | pari̍ | snunā̍ | dha̱nva̱ | sānau̍ | avye̍ |
sa̱hasra̍-dhāraḥ | su̱ra̱bhiḥ | ada̍bdhaḥ | pari̍ | sra̱va̱ | vāja̍-sātau | nṛ̱-sahye̍ |
a̱ra̱śmāna̍ḥ | ye | a̱ra̱thāḥ | ayu̍ktāḥ | atyā̍saḥ | na | sa̱sṛ̱jā̱nāsa̍ḥ | ā̱jau |
e̱te | śu̱krāsa̍ḥ | dha̱nva̱nti̱ | somā̍ḥ | devā̍saḥ | tān | upa̍ | yā̱ta̱ | piba̍dhyai |
e̱va | na̱ḥ | i̱ndo̱ | a̱bhi | de̱va-vī̍tim | pari̍ | sra̱va̱ | nabha̍ḥ | arṇa̍ḥ | ca̱mūṣu̍ |
soma̍ḥ | a̱smabhya̍m | kāmya̍m | bṛ̱hanta̍m | ra̱yim | da̱dā̱tu̱ | vī̱ra-va̍ntam | u̱gram |
takṣa̍t | yadi̍ | mana̍saḥ | vena̍taḥ | vāk | jyeṣṭha̍sya | vā̱ | dharma̍ṇi | kṣoḥ | anī̍ke |
āt | ī̱m | ā̱ya̱n | vara̍m | ā | vā̱va̱śā̱nāḥ | juṣṭa̍m | pati̍m | ka̱laśe̍ | gāva̍ḥ | indu̍m |
pra | dā̱nu̱-daḥ | di̱vyaḥ | dā̱nu̱-pi̱nvaḥ | ṛ̱tam | ṛ̱tāya̍ | pa̱va̱te̱ | su̱-me̱dhāḥ |
dha̱rmā | bhu̱va̱t | vṛ̱ja̱nya̍sya | rājā̍ | pra | rā̱smi-bhi̍ḥ | da̱śa-bhi̍ḥ | bhā̱ri̱ | bhūma̍ |
pa̱vitre̍bhiḥ | pava̍mānaḥ | nṛ̱-cakṣā̍ḥ | rājā̍ | de̱vānā̍m | u̱ta | martyā̍nām |
dvi̱tā | bhu̱va̱t | ra̱yi̱-pati̍ḥ | ra̱yī̱ṇām | ṛ̱tam | bha̱ra̱t | su-bhṛ̍tam | cāru̍ | indu̍ḥ |
arvā̍n-iva | śrava̍se | sā̱tim | accha̍ | indra̍sya | vā̱yoḥ | a̱bhi | vī̱tim | a̱rṣa̱ |
saḥ | na̱ḥ | sa̱hasrā̍ | bṛ̱ha̱tīḥ | iṣa̍ḥ | dā̱ḥ | bhava̍ | so̱ma̱ | dra̱vi̱ṇa̱ḥ-vit | pu̱nā̱naḥ |
de̱va̱-a̱vya̍ḥ | na̱ḥ | pa̱ri̱-si̱cyamā̍nāḥ | kṣaya̍m | su̱-vīra̍m | dha̱nva̱ntu̱ | somā̍ḥ |
ā̱-ya̱jyava̍ḥ | su̱-ma̱tim | vi̱śva-vā̍rāḥ | hotā̍raḥ | na | di̱vi̱-yaja̍ḥ | ma̱ndra-ta̍māḥ |
e̱va | de̱va̱ | de̱va-tā̍te | pa̱va̱sva̱ | ma̱he | so̱ma̱ | psara̍se | de̱va̱-pāna̍ḥ |
ma̱haḥ | ci̱t | hi | smasi̍ | hi̱tāḥ | sa̱-ma̱rye | kṛ̱dhi | su̱sthā̱ne iti̍ su̱-sthā̱ne | roda̍sī̱ iti̍ | pu̱nā̱naḥ |
aśva̍ḥ | na | kra̱da̱ḥ | vṛṣa̍-bhiḥ | yu̱jā̱naḥ | si̱ṁhaḥ | na | bhī̱maḥ | mana̍saḥ | javī̍yān |
a̱rvā̱cīnai̍ḥ | pa̱thi-bhi̍ḥ | ye | raji̍ṣṭhāḥ | ā | pa̱va̱sva̱ | sau̱ma̱na̱sam | na̱ḥ | i̱ndo̱ iti̍ |
śa̱tam | dhārā̍ḥ | de̱va-jā̍tāḥ | a̱sṛ̱gra̱n | sa̱hasra̍m | e̱nā̱ḥ | ka̱vaya̍ḥ | mṛ̱ja̱nti̱ |
indo̱ iti̍ | sa̱nitra̍m | di̱vaḥ | ā | pa̱va̱sva̱ | pu̱ra̱ḥ-e̱tā | a̱si̱ | ma̱ha̱taḥ | dhana̍sya |
di̱vaḥ | na | sargā̍ḥ | a̱sa̱sṛ̱gra̱m | ahnā̍m | rājā̍ | na | mi̱tram | pra | mi̱nā̱ti̱ | dhīra̍ḥ |
pi̱tuḥ | na | pu̱traḥ | kratu̍-bhiḥ | ya̱tā̱naḥ | ā | pa̱va̱sva̱ | vi̱śe | a̱syai | ajī̍tim |
pra | te̱ | dhārā̍ḥ | madhu̍-matīḥ | a̱sṛ̱gra̱n | vārā̍n | yat | pū̱taḥ | a̱ti̱-eṣi̍ | avyā̍n |
pava̍māna | pava̍se | dhāma̍ | gonā̍m | ja̱jñā̱naḥ | sūrya̍m | a̱pi̱nva̱ḥ | a̱rkaiḥ |
kani̍kradat | anu̍ | panthā̍m | ṛ̱tasya̍ | śu̱kraḥ | vi | bhā̱si̱ | a̱mṛta̍sya | dhāma̍ |
saḥ | indrā̍ya | pa̱va̱se̱ | ma̱tsa̱ra-vā̍n | hi̱nvā̱naḥ | vāca̍m | ma̱ti-bhi̍ḥ | ka̱vī̱nām |
di̱vyaḥ | su̱-pa̱rṇaḥ | ava̍ | ca̱kṣi̱ | so̱ma̱ | pinva̍n | dhārā̍ḥ | karma̍ṇā | de̱va-vī̍tau |
ā | i̱ndo̱ iti̍ | vi̱śa̱ | ka̱laśa̍m | so̱ma̱-dhāna̍m | kranda̍n | i̱hi̱ | sūrya̍sya | upa̍ | ra̱śmim |
ti̱sraḥ | vāca̍ḥ | ī̱ra̱ya̱ti̱ | pra | vahni̍ḥ | ṛ̱tasya̍ | dhī̱tim | brahma̍ṇaḥ | ma̱nī̱ṣām |
gāva̍ḥ | ya̱nti̱ | go-pa̍tim | pṛ̱cchamā̍nāḥ | soma̍m | ya̱nti̱ | ma̱taya̍ḥ | vā̱va̱śā̱nāḥ |
soma̍m | gāva̍ḥ | dhe̱nava̍ḥ | vā̱va̱śā̱nāḥ | soma̍m | viprā̍ḥ | ma̱ti-bhi̍ḥ | pṛ̱cchamā̍nāḥ |
soma̍ḥ | su̱taḥ | pū̱ya̱te̱ | a̱jyamā̍naḥ | some̍ | a̱rkāḥ | tri̱-stubha̍ḥ | sam | na̱va̱nte̱ |
e̱va | na̱ḥ | so̱ma̱ | pa̱ri̱-si̱cyamā̍naḥ | ā | pa̱va̱sva̱ | pū̱yamā̍naḥ | sva̱sti |
indra̍m | ā | vi̱śa̱ | bṛ̱ha̱tā | rave̍ṇa | va̱rdhaya̍ | vāca̍m | ja̱naya̍ | pura̍m-dhim |
ā | jāgṛ̍viḥ | vipra̍ḥ | ṛ̱tā | ma̱tī̱nām | soma̍ḥ | pu̱nā̱naḥ | a̱sa̱da̱t | ca̱mūṣu̍ |
sapa̍nti | yam | mi̱thu̱nāsa̍ḥ | ni-kā̍māḥ | a̱dhva̱ryava̍ḥ | ra̱thi̱rāsa̍ḥ | su̱-hastā̍ḥ |
saḥ | pu̱nā̱naḥ | upa̍ | sūre̍ | na | dhātā̍ | ā | u̱bhe iti̍ | a̱prā̱ḥ | roda̍sī̱ iti̍ | vi | saḥ | ā̱va̱rityā̍vaḥ |
pri̱yā | ci̱t | yasya̍ | pri̱ya̱sāsa̍ḥ | ū̱tī | saḥ | tu | dhana̍m | kā̱riṇe̍ | na | pra | ya̱ṁsa̱t |
saḥ | va̱rdhi̱tā | vardha̍naḥ | pū̱yamā̍naḥ | soma̍ḥ | mī̱ḍhvān | a̱bhi | na̱ḥ | jyoti̍ṣā | ā̱vī̱t |
yena̍ | na̱ḥ | pūrve̍ | pi̱tara̍ḥ | pa̱da̱-jñāḥ | sva̱ḥ-vida̍ḥ | a̱bhi | gāḥ | adri̍m | u̱ṣṇan |
akrā̍n | sa̱mu̱draḥ | pra̱tha̱me | vi-dha̍rman | ja̱naya̍n | pra̱-jāḥ | bhuva̍nasya | rājā̍ |
vṛṣā̍ | pa̱vitre̍ | adhi̍ | sānau̍ | avye̍ | bṛ̱hat | soma̍ḥ | va̱vṛ̱dhe̱ | su̱vā̱naḥ | indu̍ḥ |
ma̱hat | tat | soma̍ḥ | ma̱hi̱ṣaḥ | ca̱kā̱ra̱ | a̱pām | yat | garbha̍ḥ | avṛ̍ṇīta | de̱vān |
ada̍dhāt | indre̍ | pava̍mānaḥ | oja̍ḥ | aja̍nayat | sūrye̍ | jyoti̍ḥ | indu̍ḥ |
matsi̍ | vā̱yum | i̱ṣṭaye̍ | rādha̍se | ca̱ | matsi̍ | mi̱trāvaru̍ṇā | pū̱yamā̍naḥ |
matsi̍ | śardha̍ḥ | māru̍tam | matsi̍ | de̱vān | matsi̍ | dyāvā̍pṛthi̱vī iti̍ | de̱va̱ | so̱ma̱ |
ṛ̱juḥ | pa̱va̱sva̱ | vṛ̱ji̱nasya̍ | ha̱ntā | apa̍ | amī̍vām | bādha̍mānaḥ | mṛdha̍ḥ | ca̱ |
a̱bhi̱-śrī̱ṇan | paya̍ḥ | paya̍sā | a̱bhi | gonā̍m | indra̍sya | tvam | tava̍ | va̱yam | sakhā̍yaḥ |
madhva̍ḥ | sūda̍m | pa̱va̱sva̱ | vasva̍ḥ | utsa̍m | vī̱ram | ca̱ | na̱ḥ | ā | pa̱va̱sva̱ | bhaga̍m | ca̱ |
svada̍sva | indrā̍ya | pava̍mānaḥ | i̱ndo̱ iti̍ | ra̱yim | ca̱ | na̱ḥ | ā | pa̱va̱sva̱ | sa̱mu̱drāt |
soma̍ḥ | su̱taḥ | dhāra̍yā | atya̍ḥ | na | hitvā̍ | sindhu̍ḥ | na | ni̱mnam | a̱bhi | vā̱jī | a̱kṣā̱riti̍ |
ā | yoni̍m | vanya̍m | a̱sa̱da̱t | pu̱nā̱naḥ | sam | indu̍ḥ | gobhi̍ḥ | a̱sa̱ra̱t | sam | a̱t-bhiḥ |
e̱ṣaḥ | syaḥ | te̱ | pa̱va̱te̱ | i̱ndra̱ | soma̍ḥ | ca̱mūṣu̍ | dhīra̍ḥ | u̱śa̱te | tava̍svān |
sva̍ḥ-cakṣāḥ | ra̱thi̱raḥ | sa̱tya-śu̍ṣmaḥ | kāma̍ḥ | na | yaḥ | de̱va̱-ya̱tām | asa̍rji |
e̱ṣaḥ | pra̱tnena̍ | vaya̍sā | pu̱nā̱naḥ | ti̱raḥ | varpā̍ṁsi | du̱hi̱tuḥ | dadhā̍naḥ |
vasā̍naḥ | śarma̍ | tri̱-varū̍tham | a̱p-su | hotā̍-iva | yā̱ti̱ | sama̍neṣu | rebha̍n |
nu | na̱ḥ | tvam | ra̱thi̱raḥ | de̱va̱ | so̱ma̱ | pari̍ | sra̱va̱ | ca̱mvo̍ḥ | pū̱yamā̍naḥ |
a̱p-su | svādi̍ṣṭhaḥ | madhu̍-mān | ṛ̱ta-vā̍ | de̱vaḥ | na | yaḥ | sa̱vi̱tā | sa̱tya-ma̍nmā |
a̱bhi | vā̱yum | vī̱tī | a̱rṣa̱ | gṛ̱ṇā̱naḥ | a̱bhi | mi̱trāvaru̍ṇā | pū̱yamā̍naḥ |
a̱bhi | nara̍m | dhī̱-java̍nam | ra̱the̱-sthām | a̱bhi | indra̍m | vṛṣa̍ṇam | vajra̍-bāhum |
a̱bhi | vastrā̍ | su̱-va̱sa̱nāni̍ | a̱rṣa̱ | a̱bhi | dhe̱nūḥ | su̱-dughā̍ḥ | pū̱yamā̍naḥ |
a̱bhi | ca̱ndrā | bharta̍ve | na̱ḥ | hira̍ṇyā | a̱bhi | aśvā̍n | ra̱thina̍ḥ | de̱va̱ | so̱ma̱ |
a̱bhi | na̱ḥ | a̱rṣa̱ | di̱vyā | vasū̍ni | a̱bhi | viśvā̍ | pārthi̍vā | pū̱yamā̍naḥ |
a̱bhi | yena̍ | dravi̍ṇam | a̱śnavā̍ma | a̱bhi | ā̱rṣe̱yam | ja̱ma̱da̱gni̱-vat | na̱ḥ |
a̱yā | pa̱vā | pa̱va̱sva̱ | e̱nā | vasū̍ni | mā̱m̐śca̱tve | i̱ndo̱ iti̍ | sara̍si | pra | dha̱nva̱ |
bra̱dhnaḥ | ci̱t | atra̍ | vāta̍ḥ | na | jū̱taḥ | pu̱ru̱-medha̍ḥ | ci̱t | taka̍ve | nara̍m | dā̱t |
u̱ta | na̱ḥ | e̱nā | pa̱va̱yā | pa̱va̱sva̱ | adhi̍ | śru̱te | śra̱vāyya̍sya | tī̱rthe |
ṣa̱ṣṭim | sa̱hasrā̍ | nai̱gu̱taḥ | vasū̍ni | vṛ̱kṣam | na | pa̱kvam | dhū̱na̱va̱t | raṇā̍ya |
mahi̍ | i̱me iti̍ | a̱sya̱ | vṛṣa̱nāma̍ | śū̱ṣe iti̍ | mām̐śca̍tve | vā̱ | pṛśa̍ne | vā̱ | vadha̍tre̱ iti̍ |
asvā̍payat | ni̱-guta̍ḥ | sne̱haya̍t | ca̱ | apa̍ | a̱mitrā̍n | apa̍ | a̱cita̍ḥ | a̱ca̱ | i̱taḥ |
sam | trī | pa̱vitrā̍ | vi-ta̍tāni | e̱ṣi̱ | anu̍ | eka̍m | dhā̱va̱si̱ | pū̱yamā̍naḥ |
asi̍ | bhaga̍ḥ | asi̍ | dā̱trasya̍ | dā̱tā | asi̍ | ma̱gha-vā̍ | ma̱ghava̍t-bhyaḥ | i̱ndo̱ iti̍ |
e̱ṣaḥ | vi̱śva̱-vit | pa̱va̱te̱ | ma̱nī̱ṣī | soma̍ḥ | viśva̍sya | bhuva̍nasya | rājā̍ |
dra̱psān | ī̱raya̍n | vi̱dathe̍ṣu | indu̍ḥ | vi | vāra̍m | avya̍m | sa̱mayā̍ | ati̍ | yā̱ti̱ |
indu̍m | ri̱ha̱nti̱ | ma̱hi̱ṣāḥ | ada̍bdhāḥ | pa̱de | re̱bha̱nti̱ | ka̱vaya̍ḥ | na | gṛdhrā̍ḥ |
hi̱nvanti̍ | dhīrā̍ḥ | da̱śa-bhi̍ḥ | kṣipā̍bhiḥ | sam | a̱ñja̱te̱ | rū̱pam | a̱pām | rase̍na |
tvayā̍ | va̱yam | pava̍mānena | so̱ma̱ | bhare̍ | kṛ̱tam | vi | ci̱nu̱yā̱ma̱ | śaśva̍t |
tat | na̱ḥ | mi̱traḥ | varu̍ṇaḥ | ma̱ma̱ha̱ntā̱m | adi̍tiḥ | sindhu̍ḥ | pṛ̱thi̱vī | u̱ta | dyauḥ |
a̱bhi | na̱ḥ | vā̱ja̱-sāta̍mam | ra̱yim | a̱rṣa̱ | pu̱ru̱-spṛha̍m |
indo̱ iti̍ | sa̱hasra̍-bharṇasam | tu̱vi̱-dyu̱mnam | vi̱bhva̱-saha̍m |
pari̍ | syaḥ | su̱vā̱naḥ | a̱vyaya̍m | rathe̍ | na | varma̍ | a̱vya̱ta̱ |
indu̍ḥ | a̱bhi | druṇā̍ | hi̱taḥ | hi̱yā̱naḥ | dhārā̍bhiḥ | a̱kṣā̱riti̍ |
pari̍ | syaḥ | su̱vā̱naḥ | a̱kṣā̱riti̍ | indu̍ḥ | avye̍ | mada̍-cyutaḥ |
dhārā̍ | yaḥ | ū̱rdhvaḥ | a̱dhva̱re | bhrā̱jā | na | eti̍ | ga̱vya̱-yuḥ |
saḥ | hi | tvam | de̱va̱ | śaśva̍te | vasu̍ | martā̍ya | dā̱śuṣe̍ |
indo̱ iti̍ | sa̱ha̱sriṇa̍m | ra̱yim | śa̱ta-ā̍tmānam | vi̱vā̱sa̱si̱ |
va̱yam | te̱ | a̱sya | vṛ̱tra̱-ha̱n | vaso̱ iti̍ | vasva̍ḥ | pu̱ru̱-spṛha̍ḥ |
ni | nedi̍ṣṭha-tamāḥ | i̱ṣaḥ | syāma̍ | su̱mnasya̍ | a̱dhri̱go̱ itya̍dhri-go |
dviḥ | yam | pañca̍ | sva-ya̍śasam | svasā̍raḥ | adri̍-saṁhatam |
pri̱yam | indra̍sya | kāmya̍m | pra̱-snā̱paya̍nti | ū̱rmiṇa̍m |
pari̍ | tyam | ha̱rya̱tam | hari̍m | ba̱bhrum | pu̱na̱nti̱ | vāre̍ṇa |
yaḥ | de̱vān | viśvā̍n | it | pari̍ | made̍na | sa̱ha | gaccha̍ti |
a̱sya | va̱ḥ | hi | ava̍sā | pānta̍ḥ | da̱kṣa̱-sādha̍nam |
yaḥ | sū̱riṣu̍ | śrava̍ḥ | bṛ̱hat | da̱dhe | sva̍ḥ | na | ha̱rya̱taḥ |
saḥ | vā̱m | ya̱jñeṣu̍ | mā̱na̱vī̱ iti̍ | indu̍ḥ | ja̱ni̱ṣṭa̱ | ro̱da̱sī̱ iti̍ |
de̱vaḥ | de̱vī̱ iti̍ | gi̱ri̱-sthāḥ | asre̍dhan | tam | tu̱vi̱-svani̍ |
indrā̍ya | so̱ma̱ | pāta̍ve | vṛ̱tra̱-ghne | pari̍ | si̱cya̱se̱ |
nare̍ | ca̱ | dakṣi̍ṇā-vate | de̱vāya̍ | sa̱da̱na̱-sade̍ |
te | pra̱tnāsa̍ḥ | vi-u̍ṣṭiṣu | somā̍ḥ | pa̱vitre̍ | a̱kṣa̱ra̱n |
a̱pa̱-protha̍ntaḥ | sa̱nu̱taḥ | hu̱ra̱ḥ-cita̍ḥ | prā̱tariti̍ | tān | apra̍-cetasaḥ |
tam | sa̱khā̱ya̱ḥ | pu̱ra̱ḥ-ruca̍m | yū̱yam | va̱yam | ca̱ | sū̱raya̍ḥ |
a̱śyāma̍ | vāja̍-gandhyam | sa̱nema̍ | vāja̍-pastyam |
ā | ha̱rya̱tāya̍ | dhṛ̱ṣṇave̍ | dhanu̍ḥ | ta̱nva̱nti̱ | pauṁsya̍m |
śu̱krām | va̱ya̱nti̱ | asu̍rāya | ni̱ḥ-nija̍m | vi̱pām | agre̍ | ma̱hī̱yuva̍ḥ |
adha̍ | kṣa̱pā | pari̍-kṛtaḥ | vājā̍n | a̱bhi | pra | gā̱ha̱te̱ |
yadi̍ | vi̱vasva̍taḥ | dhiya̍ḥ | hari̍m | hi̱nvanti̍ | yāta̍ve |
tam | a̱sya̱ | ma̱rja̱yā̱ma̱si̱ | mada̍ḥ | yaḥ | i̱ndra̱-pāta̍maḥ |
yam | gāva̍ḥ | ā̱sa-bhi̍ḥ | da̱dhuḥ | pu̱rā | nū̱nam | ca̱ | sū̱raya̍ḥ |
tam | gātha̍yā | pu̱rā̱ṇyā | pu̱nā̱nam | a̱bhi | a̱nū̱ṣa̱ta̱ |
u̱to iti̍ | kṛ̱pa̱nta̱ | dhī̱taya̍ḥ | de̱vānā̍m | nāma̍ | bibhra̍tīḥ |
tam | u̱kṣamā̍ṇam | a̱vyaye̍ | vāre̍ | pu̱na̱nti̱ | dha̱rṇa̱sim |
dū̱tam | na | pū̱rva-ci̍ttaye | ā | śā̱sa̱te̱ | ma̱nī̱ṣiṇa̍ḥ |
saḥ | pu̱nā̱naḥ | ma̱din-ta̍maḥ | soma̍ḥ | ca̱mūṣu̍ | sī̱da̱ti̱ |
pa̱śau | na | reta̍ḥ | ā̱-dadha̍t | pati̍ḥ | va̱ca̱sya̱te̱ | dhi̱yaḥ |
saḥ | mṛ̱jya̱te̱ | su̱karma̍-bhiḥ | de̱vaḥ | de̱vebhya̍ḥ | su̱taḥ |
vi̱de | yat | ā̱su̱ | sa̱m-da̱diḥ | ma̱hīḥ | a̱paḥ | vi | gā̱ha̱te̱ |
su̱taḥ | i̱ndo̱ iti̍ | pa̱vitre̍ | ā | nṛ-bhi̍ḥ | ya̱taḥ | vi | nī̱ya̱se̱ |
indrā̍ya | ma̱tsa̱rin-ta̍maḥ | ca̱mūṣu̍ | ā | ni | sī̱da̱si̱ |
a̱bhi | na̱va̱nte̱ | a̱druha̍ḥ | pri̱yam | indra̍sya | kāmya̍m |
va̱tsam | na | pūrve̍ | āyu̍ni | jā̱tam | ri̱ha̱nti̱ | mā̱tara̍ḥ |
pu̱nā̱naḥ | i̱ndo̱ iti̍ | ā | bha̱ra̱ | soma̍ | dvi̱-barha̍sam | ra̱yim |
tvam | vasū̍ni | pu̱ṣya̱si̱ | viśvā̍ni | dā̱śuṣa̍ḥ | gṛ̱he |
tvam | dhiya̍m | ma̱na̱ḥ-yuja̍m | sṛ̱ja | vṛ̱ṣṭim | na | ta̱nya̱tuḥ |
tvam | vasū̍ni | pārthi̍vā | di̱vyā | ca̱ | so̱ma̱ | pu̱ṣya̱si̱ |
pari̍ | te̱ | ji̱gyuṣa̍ḥ | ya̱thā̱ | dhārā̍ | su̱tasya̍ | dhā̱va̱ti̱ |
raṁha̍māṇā | vi | a̱vyaya̍m | vāra̍m | vā̱jī-i̍va | sā̱na̱siḥ |
kratve̍ | dakṣā̍ya | na̱ḥ | ka̱ve̱ | pava̍sva | so̱ma̱ | dhāra̍yā |
indrā̍ya | pāta̍ve | su̱taḥ | mi̱trāya̍ | varu̍ṇāya | ca̱ |
pava̍sva | vā̱ja̱-sāta̍maḥ | pa̱vitre̍ | dhāra̍yā | su̱taḥ |
indrā̍ya | so̱ma̱ | viṣṇa̍ve | de̱vebhya̍ḥ | madhu̍mat-tamaḥ |
tvām | ri̱ha̱nti̱ | mā̱tara̍ḥ | hari̍m | pa̱vitre̍ | a̱druha̍ḥ |
va̱tsam | jā̱tam | na | dhe̱nava̍ḥ | pava̍māna | vi-dha̍rmaṇi |
pava̍māna | mahi̍ | śrava̍ḥ | ci̱trebhi̍ḥ | yā̱si̱ | ra̱śmi-bhi̍ḥ |
śardha̍n | tamā̍ṁsi | ji̱ghna̱se̱ | viśvā̍ni | dā̱śuṣa̍ḥ | gṛ̱he |
tvam | dyām | ca̱ | ma̱hi̱-vra̱ta̱ | pṛ̱thi̱vīm | ca̱ | ati̍ | ja̱bhri̱ṣe̱ |
prati̍ | drā̱pim | a̱mu̱ñca̱thā̱ḥ | pava̍māna | ma̱hi̱-tva̱nā |
pu̱raḥ-ji̍tī | va̱ḥ | andha̍saḥ | su̱tāya̍ | mā̱da̱yi̱tnave̍ |
apa̍ | śvāna̍m | śna̱thi̱ṣṭa̱na̱ | sakhā̍yaḥ | dī̱rgha̱-ji̱hvya̍m |
yaḥ | dhāra̍yā | pā̱va̱kayā̍ | pa̱ri̱-pra̱syanda̍te | su̱taḥ |
indu̍ḥ | aśva̍ḥ | na | kṛtvya̍ḥ |
tam | du̱roṣa̍m | a̱bhi | nara̍ḥ | soma̍m | vi̱śvācyā̍ | dhi̱yā |
ya̱jñam | hi̱nva̱nti̱ | adri̍-bhiḥ |
su̱tāsa̍ḥ | madhu̍mat-tamāḥ | somā̍ḥ | indrā̍ya | ma̱ndina̍ḥ |
pa̱vitra̍-vantaḥ | a̱kṣa̱ra̱n | de̱vān | ga̱ccha̱ntu̱ | va̱ḥ | madā̍ḥ |
indu̍ḥ | indrā̍ya | pa̱va̱te̱ | iti̍ | de̱vāsa̍ḥ | a̱bru̱va̱n |
vā̱caḥ | pati̍ḥ | ma̱kha̱sya̱te̱ | viśva̍sya | īśā̍naḥ | oja̍sā |
sa̱hasra̍-dhāraḥ | pa̱va̱te̱ | sa̱mu̱draḥ | vā̱ca̱m-ī̱ṅkha̱yaḥ |
soma̍ḥ | pati̍ḥ | ra̱yī̱ṇām | sakhā̍ | indra̍sya | di̱ve-di̍ve |
a̱yam | pū̱ṣā | ra̱yiḥ | bhaga̍ḥ | soma̍ḥ | pu̱nā̱naḥ | a̱rṣa̱ti̱ |
pati̍ḥ | viśva̍sya | bhūma̍naḥ | vi | a̱khya̱t | roda̍sī̱ iti̍ | u̱bhe iti̍ |
sam | ū̱m̐ iti̍ | pri̱yāḥ | a̱nū̱ṣa̱ta̱ | gāva̍ḥ | madā̍ya | ghṛṣva̍yaḥ |
somā̍saḥ | kṛ̱ṇva̱te̱ | pa̱thaḥ | pava̍mānāsaḥ | inda̍vaḥ |
yaḥ | oji̍ṣṭhaḥ | tam | ā | bha̱ra̱ | pava̍māna | śra̱vāyya̍m |
yaḥ | pañca̍ | ca̱rṣa̱ṇīḥ | a̱bhi | ra̱yim | yena̍ | vanā̍mahai |
somā̍ḥ | pa̱va̱nte̱ | inda̍vaḥ | a̱smabhya̍m | gā̱tu̱vit-ta̍māḥ |
mi̱trāḥ | su̱vā̱nāḥ | a̱re̱pasa̍ḥ | su̱-ā̱dhya̍ḥ | sva̱ḥ-vida̍ḥ |
su̱svā̱ṇāsa̍ḥ | vi | adri̍-bhiḥ | citā̍nāḥ | goḥ | adhi̍ | tva̱ci |
iṣa̍m | a̱smabhya̍m | a̱bhita̍ḥ | sam | a̱sva̱ra̱n | va̱su̱-vida̍ḥ |
e̱te | pū̱tāḥ | vi̱pa̱ḥ-cita̍ḥ | somā̍saḥ | dadhi̍-āśiraḥ |
sūryā̍saḥ | na | da̱rśa̱tāsa̍ḥ | ji̱ga̱tnava̍ḥ | dhru̱vāḥ | ghṛ̱te |
pra | su̱nvā̱nasya̍ | andha̍saḥ | marta̍ḥ | na | vṛ̱ta̱ | tat | vaca̍ḥ |
apa̍ | śvāna̍m | a̱rā̱dhasa̍m | ha̱ta | ma̱kham | na | bhṛga̍vaḥ |
ā | jā̱miḥ | atke̍ | a̱vya̱ta̱ | bhu̱je | na | pu̱traḥ | o̱ṇyo̍ḥ |
sara̍t | jā̱raḥ | na | yoṣa̍ṇām | va̱raḥ | na | yoni̍m | ā̱-sada̍m |
saḥ | vī̱raḥ | da̱kṣa̱-sādha̍naḥ | vi | yaḥ | ta̱stambha̍ | roda̍sī̱ iti̍ |
hari̍ḥ | pa̱vitre̍ | a̱vya̱ta̱ | ve̱dhāḥ | na | yoni̍m | ā̱-sada̍m |
avya̍ḥ | vāre̍bhiḥ | pa̱va̱te̱ | soma̍ḥ | gavye̍ | adhi̍ | tva̱ci |
kani̍kradat | vṛṣā̍ | hari̍ḥ | indra̍sya | a̱bhi | e̱ti̱ | ni̱ḥ-kṛ̱tam |
krā̱ṇā | śiśu̍ḥ | ma̱hīnā̍m | hi̱nvan | ṛ̱tasya̍ | dīdhi̍tim |
viśvā̍ | pari̍ | pri̱yā | bhu̱va̱t | adha̍ | dvi̱tā |
upa̍ | tri̱tasya̍ | pā̱ṣyo̍ḥ | abha̍kta | yat | guhā̍ | pa̱dam |
ya̱jñasya̍ | sa̱pta | dhāma̍-bhiḥ | adha̍ | pri̱yam |
trīṇi̍ | tri̱tasya̍ | dhāra̍yā | pṛ̱ṣṭheṣu̍ | ā | ī̱ra̱ya̱ | ra̱yim |
mimī̍te | a̱sya̱ | yoja̍nā | vi | su̱-kratu̍ḥ |
ja̱jñā̱nam | sa̱pta | mā̱tara̍ḥ | ve̱dhām | a̱śā̱sa̱ta̱ | śri̱ye |
a̱yam | dhru̱vaḥ | ra̱yī̱ṇām | cike̍ta | yat |
a̱sya | vra̱te | sa̱-joṣa̍saḥ | viśve̍ | de̱vāsa̍ḥ | a̱druha̍ḥ |
spā̱rhāḥ | bha̱va̱nti̱ | ranta̍yaḥ | ju̱ṣanta̍ | yat |
yam | ī̱miti̍ | garbha̍m | ṛ̱ta̱-vṛdha̍ḥ | dṛ̱śe | cāru̍m | ajī̍janan |
ka̱vim | maṁhi̍ṣṭham | a̱dhva̱re | pu̱ru̱-spṛha̍m |
sa̱mī̱cī̱ne iti̍ sa̱m-ī̱cī̱ne | a̱bhi | tmanā̍ | ya̱hvī iti̍ | ṛ̱tasya̍ | mā̱tarā̍ |
ta̱nvā̱nāḥ | ya̱jñam | ā̱nu̱ṣak | yat | a̱ñja̱te |
kratvā̍ | śu̱krebhi̍ḥ | a̱kṣa-bhi̍ḥ | ṛ̱ṇoḥ | apa̍ | vra̱jam | di̱vaḥ |
hi̱nvan | ṛ̱tasya̍ | dīdi̍tim | pra | a̱dhva̱re |
pra | pu̱nā̱nāya̍ | ve̱dhase̍ | somā̍ya | vaca̍ḥ | ut-ya̍tam |
bhṛ̱tim | na | bha̱ra̱ | ma̱ti-bhi̍ḥ | jujo̍ṣate |
pari̍ | vārā̍ṇi | a̱vyayā̍ | gobhi̍ḥ | a̱ñjā̱naḥ | a̱rṣa̱ti̱ |
trī | sa̱dha-sthā̍ | pu̱nā̱naḥ | kṛ̱ṇu̱te̱ | hari̍ḥ |
pari̍ | kośa̍m | ma̱dhu̱-ścuta̍m | a̱vyaye̍ | vāre̍ | a̱rṣa̱ti̱ |
a̱bhi | vāṇī̍ḥ | ṛṣī̍ṇām | sa̱pta | nū̱ṣa̱ta̱ |
pari̍ | ne̱tā | ma̱tī̱nām | vi̱śva-de̍vaḥ | adā̍bhyaḥ |
soma̍ḥ | pu̱nā̱naḥ | ca̱mvo̍ḥ | vi̱śa̱t | hari̍ḥ |
pari̍ | daivī̍ḥ | anu̍ | sva̱dhāḥ | indre̍ṇa | yā̱hi̱ | sa̱-ratha̍m |
pu̱nā̱naḥ | vā̱ghat | vā̱ghat-bhi̍ḥ | ama̍rtyaḥ |
pari̍ | sapti̍ḥ | na | vā̱ja̱-yuḥ | de̱vaḥ | de̱vebhya̍ḥ | su̱taḥ |
vi̱-ā̱na̱śiḥ | pava̍mānaḥ | vi | dhā̱va̱ti̱ |
sakhā̍yaḥ | ā | ni | sī̱da̱ta̱ | pu̱nā̱nāya̍ | pra | gā̱ya̱ta̱ |
śiśu̍m | na | ya̱jñaiḥ | pari̍ | bhū̱ṣa̱ta̱ | śri̱ye |
sam | ī̱miti̍ | va̱tsam | na | mā̱tṛ-bhi̍ḥ | sṛ̱jata̍ | ga̱ya̱-sādha̍nam |
de̱va̱-a̱vya̍m | mada̍m | a̱bhi | dvi-śa̍vasam |
pu̱nāta̍ | da̱kṣa̱-sādha̍nam | yathā̍ | śardhā̍ya | vī̱taye̍ |
yathā̍ | mi̱trāya̍ | varu̍ṇāya | śam-ta̍maḥ |
a̱smabhya̍m | tvā̱ | va̱su̱-vida̍m | a̱bhi | vāṇī̍ḥ | a̱nū̱ṣa̱ta̱ |
gobhi̍ḥ | te̱ | varṇa̍m | a̱bhi | vā̱sa̱yā̱ma̱si̱ |
saḥ | na̱ḥ | ma̱dā̱nā̱m | pa̱te̱ | indo̱ iti̍ | de̱va-psa̍rāḥ | a̱si̱ |
sakhā̍-iva | sakhye̍ | gā̱tu̱vit-ta̍maḥ | bha̱va̱ |
sane̍mi | kṛ̱dhi | a̱smat | ā | ra̱kṣasa̍m | kam | ci̱t | a̱triṇa̍m |
apa̍ | ade̍vam | dva̱yum | aṁha̍ḥ | yu̱yo̱dhi̱ | na̱ḥ |
tam | va̱ḥ | sa̱khā̱ya̱ḥ | madā̍ya | pu̱nā̱nam | a̱bhi | gā̱ya̱ta̱ |
śiśu̍m | na | ya̱jñaiḥ | sva̱da̱ya̱nta̱ | gū̱rti-bhi̍ḥ |
sam | va̱tsaḥ-i̍va | mā̱tṛ-bhi̍ḥ | indu̍ḥ | hi̱nvā̱naḥ | a̱jya̱te̱ |
de̱va̱-a̱vīḥ | mada̍ḥ | ma̱ti-bhi̍ḥ | pari̍-kṛtaḥ |
a̱yam | dakṣā̍ya | sādha̍naḥ | a̱yam | śardhā̍ya | vī̱taye̍ |
a̱yam | de̱vebhya̍ḥ | madhu̍mat-tamaḥ | su̱taḥ |
go-ma̍t | na̱ḥ | i̱ndo̱ iti̍ | aśva̍-vat | su̱taḥ | su̱-da̱kṣa̱ | dha̱nva̱ |
śuci̍m | te̱ | varṇa̍m | adhi̍ | goṣu̍ | dī̱dha̱ra̱m |
saḥ | na̱ḥ | ha̱rī̱ṇā̱m | pa̱te̱ | indo̱ iti̍ | de̱vapsa̍raḥ-tamaḥ |
sakhā̍-iva | sakhye̍ | narya̍ḥ | ru̱ce | bha̱va̱ |
sane̍mi | tvam | a̱smat | ā | ade̍vam | kam | ci̱t | a̱triṇa̍m |
sā̱hvān | i̱ndo̱ iti̍ | pari̍ | bādha̍ḥ | apa̍ | dva̱yum |
indra̍m | accha̍ | su̱tāḥ | i̱me | vṛṣa̍ṇam | ya̱ntu̱ | hara̍yaḥ |
śru̱ṣṭī | jā̱tāsa̍ḥ | inda̍vaḥ | sva̱ḥ-vida̍ḥ |
a̱yam | bharā̍ya | sā̱na̱siḥ | indrā̍ya | pa̱va̱te̱ | su̱taḥ |
soma̍ḥ | jaitra̍sya | ce̱ta̱ti̱ | yathā̍ | vi̱de |
a̱sya | it | indra̍ḥ | made̍ṣu | ā | grā̱bham | gṛ̱bhṇī̱ta̱ | sā̱na̱sim |
vajra̍m | ca̱ | vṛṣa̍ṇam | bha̱ra̱t | sam | a̱psu̱-jit |
pra | dha̱nva̱ | so̱ma̱ | jāgṛ̍viḥ | indrā̍ya | i̱ndo̱ iti̍ | pari̍ | sra̱va̱ |
dyu̱-manta̍m | śuṣma̍m | ā | bha̱ra̱ | sva̱ḥ-vida̍m |
indrā̍ya | vṛṣa̍ṇam | mada̍m | pava̍sva | vi̱śva-da̍rśataḥ |
sa̱hasra̍-yāmā | pa̱thi̱-kṛt | vi̱-ca̱kṣa̱ṇaḥ |
a̱smabhya̍m | gā̱tu̱vit-ta̍maḥ | de̱vebhya̍ḥ | madhu̍mat-tamaḥ |
sa̱hasra̍m | yā̱hi̱ | pa̱thi-bhi̍ḥ | kani̍kradat |
pava̍sva | de̱va-vī̍taye | indo̱ iti̍ | dhārā̍bhiḥ | oja̍sā |
ā | ka̱laśa̍m | madhu̍-mān | so̱ma̱ | na̱ḥ | sa̱da̱ḥ |
tava̍ | dra̱psāḥ | u̱da̱-pruta̍ḥ | indra̍m | madā̍ya | va̱vṛ̱dhu̱ḥ |
tvām | de̱vāsa̍ḥ | a̱mṛtā̍ya | kam | pa̱pu̱ḥ |
ā | na̱ḥ | su̱tā̱sa̱ḥ | i̱nda̱va̱ḥ | pu̱nā̱nāḥ | dhā̱va̱ta̱ | ra̱yim |
vṛ̱ṣṭi-dyā̍vaḥ | rī̱ti̱-ā̱pa̱ḥ | sva̱ḥ-vida̍ḥ |
soma̍ḥ | pu̱nā̱naḥ | ū̱rmiṇā̍ | avya̍ḥ | vāra̍m | vi | dhā̱va̱ti̱ |
agre̍ | vā̱caḥ | pava̍mānaḥ | kani̍kradat |
dhī̱bhiḥ | hi̱nva̱nti̱ | vā̱jina̍m | vane̍ | krīḻa̍ntam | ati̍-avim |
a̱bhi | tri̱-pṛ̱ṣṭham | ma̱taya̍ḥ | sam | a̱sva̱ra̱n |
asa̍rji | ka̱laśā̍n | a̱bhi | mī̱ḻhe | sapti̍ḥ | na | vā̱ja̱-yuḥ |
pu̱nā̱naḥ | vāca̍m | ja̱naya̍n | a̱si̱sya̱da̱t |
pava̍te | ha̱rya̱taḥ | hari̍ḥ | ati̍ | hvarā̍ṁsi | raṁhyā̍ |
a̱bhi̱-arṣa̍n | sto̱tṛ-bhya̍ḥ | vī̱ra-va̍t | yaśa̍ḥ |
a̱yā | pa̱va̱sva̱ | de̱va̱-yuḥ | madho̍ḥ | dhārā̍ḥ | a̱sṛ̱kṣa̱ta̱ |
rebha̍n | pa̱vitra̍m | pari̍ | e̱ṣi̱ | vi̱śvata̍ḥ |
pari̍ | i̱taḥ | si̱ñca̱ta̱ | su̱tam | soma̍ḥ | yaḥ | u̱t-ta̱mam | ha̱viḥ |
da̱dha̱nvān | yaḥ | narya̍ḥ | a̱p-su | a̱ntaḥ | ā | su̱sāva̍ | soma̍m | adri̍-bhiḥ |
nū̱nam | pu̱nā̱naḥ | avi̍-bhiḥ | pari̍ | sra̱va̱ | ada̍bdhaḥ | su̱ra̱bhim-ta̍raḥ |
su̱te | ci̱t | tvā̱ | a̱p-su | mā̱dā̱ma̱ḥ | andha̍sā | śrī̱ṇanta̍ḥ | gobhi̍ḥ | ut-ta̍ram |
pari̍ | su̱vā̱naḥ | cakṣa̍se | de̱va̱-māda̍naḥ | kratu̍ḥ | indu̍ḥ | vi̱-ca̱kṣa̱ṇaḥ |
pu̱nā̱naḥ | so̱ma̱ | dhāra̍yā | a̱paḥ | vasā̍naḥ | a̱rṣa̱si̱ |
ā | ra̱tna̱-dhāḥ | yoni̍m | ṛ̱tasya̍ | sī̱da̱si̱ | utsa̍ḥ | de̱va̱ | hi̱ra̱ṇyaya̍ḥ |
du̱hā̱naḥ | ūdha̍ḥ | di̱vyam | madhu̍ | pri̱yam | pra̱tnam | sa̱dha-stha̍m | ā | a̱sa̱da̱t |
ā̱-pṛcchya̍m | dha̱ruṇa̍m | vā̱jī | a̱rṣa̱ti̱ | nṛ-bhi̍ḥ | dhū̱taḥ | vi̱-ca̱kṣa̱ṇaḥ |
pu̱nā̱naḥ | so̱ma̱ | jāgṛ̍viḥ | avya̍ḥ | vāre̍ | pari̍ | pri̱yaḥ |
tvam | vipra̍ḥ | a̱bha̱va̱ḥ | aṅgi̍raḥ-tamaḥ | madhvā̍ | ya̱jñam | mi̱mi̱kṣa̱ | na̱ḥ |
soma̍ḥ | mī̱ḍhvān | pa̱va̱te̱ | gā̱tu̱vit-ta̍maḥ | ṛṣi̍ḥ | vipra̍ḥ | vi̱-ca̱kṣa̱ṇaḥ |
tvam | ka̱viḥ | a̱bha̱va̱ḥ | de̱va̱-vīta̍maḥ | ā | sūrya̍m | ro̱ha̱ya̱ḥ | di̱vi |
soma̍ḥ | ū̱m̐ iti̍ | su̱vā̱naḥ | so̱tṛ-bhi̍ḥ | adhi̍ | snu-bhi̍ḥ | avī̍nām |
aśva̍yā-iva | ha̱ritā̍ | yā̱ti̱ | dhāra̍yā | ma̱ndrayā̍ | yā̱ti̱ | dhāra̍yā |
a̱nū̱pe | go-mā̍n | gobhi̍ḥ | a̱kṣā̱riti̍ | soma̍ḥ | du̱gdhābhi̍ḥ | a̱kṣā̱riti̍ |
sa̱mu̱dram | na | sa̱m-vara̍ṇāni | a̱gma̱n | ma̱ndī | madā̍ya | to̱śa̱te̱ |
ā | so̱ma̱ | su̱vā̱naḥ | adri̍-bhiḥ | ti̱raḥ | vārā̍ṇi | a̱vyayā̍ |
jana̍ḥ | na | pu̱ri | ca̱mvo̍ḥ | vi̱śa̱t | hari̍ḥ | sada̍ḥ | vane̍ṣu | da̱dhi̱ṣe̱ |
saḥ | ma̱mṛ̱je̱ | ti̱raḥ | aṇvā̍ni | me̱ṣya̍ḥ | mī̱ḻhe | sapti̍ḥ | na | vā̱ja̱-yuḥ |
a̱nu̱-mādya̍ḥ | pava̍mānaḥ | ma̱nī̱ṣi-bhi̍ḥ | soma̍ḥ | vipre̍bhiḥ | ṛkva̍-bhiḥ |
pra | so̱ma̱ | de̱va-vī̍taye | sindhu̍ḥ | na | pi̱pye̱ | arṇa̍sā |
a̱ṁśoḥ | paya̍sā | ma̱di̱raḥ | na | jāgṛ̍viḥ | accha̍ | kośa̍m | ma̱dhu̱-ścuta̍m |
ā | ha̱rya̱taḥ | arju̍ne | atke̍ | a̱vya̱ta̱ | pri̱yaḥ | sū̱nuḥ | na | marjya̍ḥ |
tam | ī̱m | hi̱nva̱nti̱ | a̱pasa̍ḥ | yathā̍ | ratha̍m | na̱dīṣu̍ | ā | gabha̍styoḥ |
a̱bhi | somā̍saḥ | ā̱yava̍ḥ | pava̍nte | madya̍m | mada̍m |
sa̱mu̱drasya̍ | adhi̍ | vi̱ṣṭapi̍ | ma̱nī̱ṣiṇa̍ḥ | ma̱tsa̱rāsa̍ḥ | sva̱ḥ-vida̍ḥ |
tara̍t | sa̱mu̱dram | pava̍mānaḥ | ū̱rmiṇā̍ | rājā̍ | de̱vaḥ | ṛ̱tam | bṛ̱hat |
arṣa̍t | mi̱trasya̍ | varu̍ṇasya | dharma̍ṇā | pra | hi̱nvā̱naḥ | ṛ̱tam | bṛ̱hat |
nṛ-bhi̍ḥ | ye̱mā̱naḥ | ha̱rya̱taḥ | vi̱-ca̱kṣa̱ṇaḥ | rājā̍ | de̱vaḥ | sa̱mu̱driya̍ḥ |
indrā̍ya | pa̱va̱te̱ | mada̍ḥ | soma̍ḥ | ma̱rutva̍te | su̱taḥ |
sa̱hasra̍-dhāraḥ | ati̍ | avya̍m | a̱rṣa̱ti̱ | tam | ī̱miti̍ | mṛ̱ja̱nti̱ | ā̱yava̍ḥ |
pu̱nā̱naḥ | ca̱mū iti̍ | ja̱naya̍n | ma̱tim | ka̱viḥ | soma̍ḥ | de̱veṣu̍ | ra̱ṇya̱ti̱ |
a̱paḥ | vasā̍naḥ | pari̍ | gobhi̍ḥ | ut-ta̍raḥ | sīda̍n | vane̍ṣu | a̱vya̱ta̱ |
tava̍ | a̱ham | so̱ma̱ | ra̱ra̱ṇa̱ | sa̱khye | i̱ndo̱ iti̍ | di̱ve-di̍ve |
pu̱rūṇi̍ | ba̱bhro̱ iti̍ | ni | ca̱ra̱nti̱ | mām | ava̍ | pa̱ri̱-dhīn | ati̍ | tān | i̱hi̱ |
u̱ta | a̱ham | nakta̍m | u̱ta | so̱ma̱ | te̱ | divā̍ | sa̱khyāya̍ | ba̱bhro̱ iti̍ | ūdha̍ni |
ghṛ̱ṇā | tapa̍ntam | ati̍ | sūrya̍m | pa̱raḥ | śa̱ku̱nāḥ-i̍va | pa̱pti̱ma̱ |
mṛ̱jyamā̍naḥ | su̱-ha̱stya̱ | sa̱mu̱dre | vāca̍m | i̱nva̱si̱ |
ra̱yim | pi̱śaṅga̍m | ba̱hu̱lam | pu̱ru̱-spṛha̍m | pava̍māna | a̱bhi | a̱rṣa̱si̱ |
mṛ̱jā̱naḥ | vāre̍ | pava̍mānaḥ | a̱vyaye̍ | vṛṣā̍ | ava̍ | ca̱kra̱da̱ḥ | vane̍ |
de̱vānā̍m | so̱ma̱ | pa̱va̱mā̱na̱ | ni̱ḥ-kṛ̱tam | gobhi̍ḥ | a̱ñjā̱naḥ | a̱rṣa̱si̱ |
pava̍sva | vāja̍-sātaye | a̱bhi | viśvā̍ni | kāvyā̍ |
tvam | sa̱mu̱dram | pra̱tha̱maḥ | vi | dhā̱ra̱ya̱ḥ | de̱vebhya̍ḥ | so̱ma̱ | ma̱tsa̱raḥ |
saḥ | tu | pa̱va̱sva̱ | pari̍ | pārthi̍vam | raja̍ḥ | di̱vyā | ca̱ | so̱ma̱ | dharma̍-bhiḥ |
tvām | viprā̍saḥ | ma̱ti-bhi̍ḥ | vi̱-ca̱kṣa̱ṇa̱ | śu̱bhram | hi̱nva̱nti̱ | dhī̱ti-bhi̍ḥ |
pava̍mānāḥ | a̱sṛ̱kṣa̱ta̱ | pa̱vitra̍m | ati̍ | dhāra̍yā |
ma̱rutva̍ntaḥ | ma̱tsa̱rāḥ | i̱ndri̱yāḥ | hayā̍ḥ | me̱dhām | a̱bhi | prayā̍ṁsi | ca̱ |
a̱paḥ | vasā̍naḥ | pari̍ | kośa̍m | a̱rṣa̱ti̱ | indu̍ḥ | hi̱yā̱naḥ | so̱tṛ-bhi̍ḥ |
ja̱naya̍n | jyoti̍ḥ | ma̱ndanā̍ḥ | a̱vī̱va̱śa̱t | gāḥ | kṛ̱ṇvā̱naḥ | na | ni̱ḥ-nija̍m |
pava̍sva | madhu̍mat-tamaḥ | indrā̍ya | so̱ma̱ | kra̱tu̱vit-ta̍maḥ | mada̍ḥ |
mahi̍ | dyu̱kṣa-ta̍maḥ | mada̍ḥ |
yasya̍ | te̱ | pī̱tvā | vṛ̱ṣa̱bhaḥ | vṛ̱ṣa̱-yate̍ | a̱sya | pī̱tā | sva̱ḥ-vida̍ḥ |
saḥ | su̱-prake̍taḥ | a̱bhi | a̱kra̱mī̱t | iṣa̍ḥ | accha̍ | vāja̍m | na | eta̍śaḥ |
tvam | hi | a̱ṅga | daivyā̍ | pava̍māna | jani̍māni | dyu̱mat-ta̍maḥ |
a̱mṛ̱ta̱-tvāya̍ | gho̱ṣaya̍ḥ |
yena̍ | nava̍-gvaḥ | da̱dhyaṅ | a̱pa̱-ū̱rṇu̱te | yena̍ | viprā̍saḥ | ā̱pi̱re |
de̱vānā̍m | su̱mne | a̱mṛta̍sya | cāru̍ṇaḥ | yena̍ | śravā̍ṁsi | ā̱na̱śuḥ |
e̱ṣaḥ | syaḥ | dhāra̍yā | su̱taḥ | avya̍ḥ | vāre̍bhiḥ | pa̱va̱te̱ | ma̱din-ta̍maḥ |
krīḻa̍n | ū̱rmiḥ | a̱pām-i̍va |
yaḥ | u̱sriyā̍ḥ | apyā̍ḥ | a̱ntaḥ | aśma̍naḥ | niḥ | gāḥ | akṛ̍ntat | oja̍sā |
a̱bhi | vra̱jam | ta̱tni̱ṣe̱ | gavya̍m | aśvya̍m | va̱rmī-i̍va | dhṛ̱ṣṇo̱ iti̍ | ā | ru̱ja̱ |
ā | so̱ta̱ | pari̍ | si̱ñca̱ta̱ | aśva̍m | na | stoma̍m | a̱p-tura̍m | ra̱ja̱ḥ-tura̍m |
va̱na̱-kra̱kṣam | u̱da̱-pruta̍m |
sa̱hasra̍-dhāram | vṛ̱ṣa̱bham | pa̱ya̱ḥ-vṛdha̍m | pri̱yam | de̱vāya̍ | janma̍ne |
ṛ̱tena̍ | yaḥ | ṛ̱ta-jā̍taḥ | vi̱-va̱vṛ̱dhe | rājā̍ | de̱vaḥ | ṛ̱tam | bṛ̱hat |
a̱bhi | dyu̱mnam | bṛ̱hat | yaśa̍ḥ | iṣa̍ḥ | pa̱te̱ | di̱dī̱hi | de̱va̱ | de̱va̱-yuḥ |
vi | kośa̍m | ma̱dhya̱mam | yu̱va̱ |
ā | va̱cya̱sva̱ | su̱-da̱kṣa̱ | ca̱mvo̍ḥ | su̱taḥ | vi̱śām | vahni̍ḥ | na | vi̱śpati̍ḥ |
vṛ̱ṣṭim | di̱vaḥ | pa̱va̱sva̱ | rī̱tim | a̱pām | jinva̍ | go-i̍ṣṭaye | dhiya̍ḥ |
e̱tam | ū̱m̐ iti̍ | tyam | ma̱da̱-cyuta̍m | sa̱hasra̍-dhāram | vṛ̱ṣa̱bham | diva̍ḥ | du̱hu̱ḥ |
viśvā̍ | vasū̍ni | bibhra̍tam |
vṛṣā̍ | vi | ja̱jñe̱ | ja̱naya̍n | ama̍rtyaḥ | pra̱-tapa̍n | jyoti̍ṣā | tama̍ḥ |
saḥ | su-stu̍taḥ | ka̱vi-bhi̍ḥ | ni̱ḥ-nija̍m | da̱dhe̱ | tri̱-dhātu̍ | a̱sya̱ | daṁsa̍sā |
saḥ | su̱nve̱ | yaḥ | vasū̍nām | yaḥ | rā̱yām | ā̱-ne̱tā | yaḥ | iḻā̍nām |
soma̍ḥ | yaḥ | su̱-kṣi̱tī̱nām |
yasya̍ | na̱ḥ | indra̍ḥ | pibā̍t | yasya̍ | ma̱ruta̍ḥ | yasya̍ | vā̱ | a̱rya̱maṇā̍ | bhaga̍ḥ |
ā | yena̍ | mi̱trāvaru̍ṇā | karā̍mahe | ā | indra̍m | ava̍se | ma̱he |
indrā̍ya | so̱ma̱ | pāta̍ve | nṛ-bhi̍ḥ | ya̱taḥ | su̱-ā̱yu̱dhaḥ | ma̱din-ta̍maḥ |
pava̍sva | madhu̍mat-tamaḥ |
indra̍sya | hārdi̍ | so̱ma̱-dhāna̍m | ā | vi̱śa̱ | sa̱mu̱dram-i̍va | sindha̍vaḥ |
juṣṭa̍ḥ | mi̱trāya̍ | varu̍ṇāya | vā̱yave̍ | di̱vaḥ | vi̱ṣṭa̱mbhaḥ | u̱t-ta̱maḥ |
pari̍ | pra | dha̱nva̱ | indrā̍ya | so̱ma̱ | svā̱duḥ | mi̱trāya̍ | pū̱ṣṇe | bhagā̍ya |
indra̍ḥ | te̱ | so̱ma̱ | su̱tasya̍ | pe̱yā̱ḥ | kratve̍ | dakṣā̍ya | viśve̍ | ca̱ | de̱vāḥ |
e̱va | a̱mṛtā̍ya | ma̱he | kṣayā̍ya | saḥ | śu̱kraḥ | a̱rṣa̱ | di̱vyaḥ | pī̱yūṣa̍ḥ |
pava̍sva | so̱ma̱ | ma̱hān | sa̱mu̱draḥ | pi̱tā | de̱vānā̍m | viśvā̍ | a̱bhi | dhāma̍ |
śu̱kraḥ | pa̱va̱sva̱ | de̱vebhya̍ḥ | so̱ma̱ | di̱ve | pṛ̱thi̱vyai | śam | ca̱ | pra̱-jāyai̍ |
di̱vaḥ | dha̱rtā | a̱si̱ | śu̱kraḥ | pī̱yūṣa̍ḥ | sa̱tye | vi-dha̍rman | vā̱jī | pa̱va̱sva̱ |
pava̍sva | so̱ma̱ | dyu̱mnī | su̱-dhā̱raḥ | ma̱hām | avī̍nām | anu̍ | pū̱rvyaḥ |
nṛ-bhi̍ḥ | ye̱mā̱naḥ | ja̱jñā̱naḥ | pū̱taḥ | kṣara̍t | viśvā̍ni | ma̱ndraḥ | sva̱ḥ-vit |
indu̍ḥ | pu̱nā̱naḥ | pra̱-jām | u̱rā̱ṇaḥ | ka̱ra̱t | viśvā̍ni | dravi̍ṇāni | na̱ḥ |
pava̍sva | so̱ma̱ | kratve̍ | dakṣā̍ya | aśva̍ḥ | na | ni̱ktaḥ | vā̱jī | dhanā̍ya |
tam | te̱ | so̱tāra̍ḥ | rasa̍m | madā̍ya | pu̱nanti̍ | soma̍m | ma̱he | dyu̱mnāya̍ |
śiśu̍m | ja̱jñā̱nam | hari̍m | mṛ̱ja̱nti̱ | pa̱vitre̍ | soma̍m | de̱vebhya̍ḥ | indu̍m |
indu̍ḥ | pa̱vi̱ṣṭa̱ | cāru̍ḥ | madā̍ya | a̱pām | u̱pa-sthe̍ | ka̱viḥ | bhagā̍ya |
bibha̍rti | cāru̍ | indra̍sya | nāma̍ | yena̍ | viśvā̍ni | vṛ̱trā | ja̱ghāna̍ |
piba̍nti | a̱sya̱ | viśve̍ | de̱vāsa̍ḥ | gobhi̍ḥ | śrī̱tasya̍ | nṛ-bhi̍ḥ | su̱tasya̍ |
pra | su̱vā̱naḥ | a̱kṣā̱riti̍ | sa̱hasra̍-dhāraḥ | ti̱raḥ | pa̱vitra̍m | vi | vāra̍m | avya̍m |
saḥ | vā̱jī | a̱kṣā̱riti̍ | sa̱hasra̍-retāḥ | a̱t-bhiḥ | mṛ̱jā̱naḥ | gobhi̍ḥ | śrī̱ṇā̱naḥ |
pra | so̱ma̱ | yā̱hi̱ | indra̍sya | ku̱kṣā | nṛ-bhi̍ḥ | ye̱mā̱naḥ | adri̍-bhiḥ | su̱taḥ |
asa̍rji | vā̱jī | ti̱raḥ | pa̱vitra̍m | indrā̍ya | soma̍ḥ | sa̱hasra̍-dhāraḥ |
a̱ñjanti̍ | e̱na̱m | madhva̍ḥ | rase̍na | indrā̍ya | vṛṣṇe̍ | indu̍m | madā̍ya |
de̱vebhya̍ḥ | tvā̱ | vṛthā̍ | pāja̍se | a̱paḥ | vasā̍nam | hari̍m | mṛ̱ja̱nti̱ |
indu̍ḥ | indrā̍ya | to̱śa̱te̱ | ni | to̱śa̱te̱ | śrī̱ṇan | u̱graḥ | ri̱ṇan | a̱paḥ |
pari̍ | ū̱m̐ iti̍ | su | pra | dha̱nva̱ | vāja̍-sātaye | pari̍ | vṛ̱trāṇi̍ | sa̱kṣaṇi̍ḥ |
dvi̱ṣaḥ | ta̱radhyai̍ | ṛ̱ṇa̱-yāḥ | na̱ḥ | ī̱ya̱se̱ |
anu̍ | hi | tvā̱ | su̱tam | so̱ma̱ | madā̍masi | ma̱he | sa̱ma̱rya̱-rājye̍ |
vājā̍n | a̱bhi | pa̱va̱mā̱na̱ | pra | gā̱ha̱se̱ |
ajī̍janaḥ | hi | pa̱va̱mā̱na̱ | sūrya̍m | vi̱-dhāre̍ | śakma̍nā | paya̍ḥ |
go-jī̍rayā | raṁha̍māṇaḥ | pura̍ndhyā |
ajī̍janaḥ | a̱mṛ̱ta̱ | martye̍ṣu | ā | ṛ̱tasya̍ | dharma̍n | a̱mṛta̍sya | cāru̍ṇaḥ |
sadā̍ | a̱sa̱ra̱ḥ | vāja̍m | accha̍ | sani̍syadat |
a̱bhi-a̍bhi | hi | śrava̍sā | ta̱tardi̍tha | utsa̍m | na | kam | ci̱t | ja̱na̱-pāna̍m | akṣi̍tam |
śaryā̍bhiḥ | na | bhara̍māṇaḥ | gabha̍styoḥ |
āt | ī̱m | ke | ci̱t | paśya̍mānāsaḥ | āpya̍m | va̱su̱-ruca̍ḥ | di̱vyāḥ | a̱bhi | a̱nū̱ṣa̱ta̱ |
vāra̍m | na | de̱vaḥ | sa̱vi̱tā | vi | ū̱rṇu̱te̱ |
tve iti̍ | so̱ma̱ | pra̱tha̱māḥ | vṛ̱kta-ba̍rhiṣaḥ | ma̱he | vājā̍ya | śrava̍se | dhiya̍m | da̱dhu̱ḥ |
saḥ | tvam | na̱ḥ | vī̱ra̱ | vī̱ryā̍ya | co̱da̱ya̱ |
di̱vaḥ | pī̱yūṣa̍m | pū̱rvyam | yat | u̱kthya̍m | ma̱haḥ | gā̱hāt | di̱vaḥ | ā | niḥ | a̱dhu̱kṣa̱ta̱ |
indra̍m | a̱bhi | jāya̍mānam | sam | a̱sva̱ra̱n |
adha̍ | yat | i̱me iti̍ | pa̱va̱mā̱na̱ | roda̍sī̱ iti̍ | i̱mā | ca̱ | viśvā̍ | bhuva̍nā | a̱bhi | ma̱jmanā̍ |
yū̱the | na | ni̱ḥ-sthāḥ | vṛ̱ṣa̱bhaḥ | vi | ti̱ṣṭha̱se̱ |
soma̍ḥ | pu̱nā̱naḥ | a̱vyaye̍ | vāre̍ | śiśu̍ḥ | na | krīḻa̍n | pava̍mānaḥ | a̱kṣā̱riti̍ |
sa̱hasra̍-dhāraḥ | śa̱ta-vā̍jaḥ | indu̍ḥ |
e̱ṣaḥ | pu̱nā̱naḥ | madhu̍-mān | ṛ̱ta-vā̍ | indrā̍ya | indu̍ḥ | pa̱va̱te̱ | svā̱duḥ | ū̱rmiḥ |
vā̱ja̱-sani̍ḥ | va̱ri̱va̱ḥ-vit | va̱ya̱ḥ-dhāḥ |
saḥ | pa̱va̱sva̱ | saha̍mānaḥ | pṛ̱ta̱nyūn | sedha̍n | rakṣā̍ṁsi | apa̍ | du̱ḥ-gahā̍ṇi |
su̱-ā̱yu̱dhaḥ | sa̱sa̱hvān | so̱ma̱ | śatrū̍n |
a̱yā | ru̱cā | hari̍ṇyā | pu̱nā̱naḥ | viśvā̍ | dveṣā̍ṁsi | ta̱ra̱ti̱ | sva̱yugva̍-bhiḥ | sūra̍ḥ | na | sva̱yugva̍-bhiḥ |
dhārā̍ | su̱tasya̍ | ro̱ca̱te̱ | pu̱nā̱naḥ | a̱ru̱ṣaḥ | hari̍ḥ |
viśvā̍ | yat | rū̱pā | pa̱ri̱-yāti̍ | ṛkva̍-bhiḥ | sa̱pta-ā̍syebhiḥ | ṛkva̍-bhiḥ |
tvam | tyat | pa̱ṇī̱nām | vi̱da̱ḥ | vasu̍ | sam | mā̱tṛ-bhi̍ḥ | ma̱rja̱ya̱si̱ | sve | ā | dame̍ | ṛ̱tasya̍ | dhī̱ti-bhi̍ḥ | dame̍ |
pa̱rā̱-vata̍ḥ | na | sāma̍ | tat | yatra̍ | raṇa̍nti | dhī̱taya̍ḥ |
tri̱dhātu̍-bhiḥ | aru̍ṣībhiḥ | vaya̍ḥ | da̱dhe̱ | roca̍mānaḥ | vaya̍ḥ | da̱dhe̱ |
pūrvā̍m | anu̍ | pra̱-diśa̍m | yā̱ti̱ | ceki̍tat | sam | ra̱śmi-bhi̍ḥ | ya̱ta̱te̱ | da̱rśa̱taḥ | ratha̍ḥ | daivya̍ḥ | da̱rśa̱taḥ | ratha̍ḥ |
agma̍n | u̱kthāni̍ | pauṁsyā̍ | indra̍m | jaitrā̍ya | ha̱rṣa̱ya̱n |
vajra̍ḥ | ca̱ | yat | bhava̍thaḥ | ana̍pa-cyutā | sa̱mat-su̍ | ana̍pa-cyutā |
nā̱nā̱nam | vai | ū̱m̐ iti̍ | na̱ḥ | dhiya̍ḥ | vi | vra̱tāni̍ | janā̍nām |
takṣā̍ | ri̱ṣṭam | ru̱tam | bhi̱ṣak | bra̱hmā | su̱nvanta̍m | i̱ccha̱ti̱ | indrā̍ya | i̱ndo̱ iti̍ | pari̍ | sra̱va̱ |
jara̍tībhiḥ | oṣa̍dhībhiḥ | pa̱rṇebhi̍ḥ | śa̱ku̱nānā̍m |
kā̱rmā̱raḥ | aśma̍-bhiḥ | dyu-bhi̍ḥ | hira̍ṇya-vantam | i̱ccha̱ti̱ | indrā̍ya | i̱ndo̱ iti̍ | pari̍ | sra̱va̱ |
kā̱ruḥ | a̱ham | ta̱taḥ | bhi̱ṣak | u̱pa̱la̱-pra̱kṣiṇī̍ | na̱nā |
nānā̍-dhiyaḥ | va̱su̱-yava̍ḥ | anu̍ | gāḥ-i̍va | ta̱sthi̱ma̱ | indrā̍ya | i̱ndo̱ iti̍ | pari̍ | sra̱va̱ |
aśva̍ḥ | voḻhā̍ | su̱-kham | ratha̍m | ha̱sa̱nām | u̱pa̱-ma̱ntriṇa̍ḥ |
śepa̍ḥ | roma̍ṇ-vantau | bhe̱dau | vāḥ | it | ma̱ṇḍūka̍ḥ | i̱ccha̱ti̱ | indrā̍ya | i̱ndo̱ iti̍ | pari̍ | sra̱va̱ |
śa̱rya̱ṇā-va̍ti | soma̍m | indra̍ḥ | pi̱ba̱tu̱ | vṛ̱tra̱-hā |
bala̍m | dadhā̍naḥ | ā̱tmani̍ | ka̱ri̱ṣyan | vī̱rya̍m | ma̱hat | indrā̍ya | i̱ndo̱ iti̍ | pari̍ | sra̱va̱ |
ā | pa̱va̱sva̱ | di̱śā̱m | pa̱te̱ | ā̱rjī̱kāt | soma̍ | mīḍhva̍ḥ |
ṛ̱ta̱-vā̱kena̍ | sa̱tyena̍ | śra̱ddhayā̍ | tapa̍sā | su̱taḥ | indrā̍ya | i̱ndo̱ iti̍ | pari̍ | sra̱va̱ |
pa̱rjanya̍-vṛddham | ma̱hi̱ṣam | tam | sūrya̍sya | du̱hi̱tā | ā | a̱bha̱ra̱t |
tam | ga̱ndha̱rvāḥ | prati̍ | a̱gṛ̱bhṇa̱n | tam | some̍ | rasa̍m | ā | a̱da̱dhu̱ḥ | indrā̍ya | i̱ndo̱ iti̍ | pari̍ | sra̱va̱ |
ṛ̱tam | vada̍n | ṛ̱ta̱-dyu̱mna̱ | sa̱tyam | vada̍n | sa̱tya̱-ka̱rma̱n |
śra̱ddhām | vada̍n | so̱ma̱ | rā̱ja̱n | dhā̱trā | so̱ma̱ | pari̍-kṛta | indrā̍ya | i̱ndo̱ iti̍ | pari̍ | sra̱va̱ |
sa̱tyam-u̍grasya | bṛ̱ha̱taḥ | sam | sra̱va̱nti̱ | sa̱m-sra̱vāḥ |
sam | ya̱nti̱ | ra̱sina̍ḥ | rasā̍ḥ | pu̱nā̱naḥ | brahma̍ṇā | ha̱re̱ | indrā̍ya | i̱ndo̱ iti̍ | pari̍ | sra̱va̱ |
yatra̍ | bra̱hmā | pa̱va̱mā̱na̱ | cha̱nda̱syā̍m | vāca̍m | vada̍n |
grāvṇā̍ | some̍ | ma̱hī̱yate̍ | some̍na | ā̱-na̱ndam | ja̱naya̍n | indrā̍ya | i̱ndo̱ iti̍ | pari̍ | sra̱va̱ |
yatra̍ | jyoti̍ḥ | aja̍sram | yasmi̍n | lo̱ke | sva̍ḥ | hi̱tam |
tasmi̍n | mām | dhe̱hi̱ | pa̱va̱mā̱na̱ | a̱mṛte̍ | lo̱ke | akṣi̍te | indrā̍ya | i̱ndo̱ iti̍ | pari̍ | sra̱va̱ |
yatra̍ | rājā̍ | vai̱va̱sva̱taḥ | yatra̍ | a̱va̱-rodha̍nam | di̱vaḥ |
yatra̍ | a̱mūḥ | ya̱hvatī̍ḥ | āpa̍ḥ | tatra̍ | mām | a̱mṛta̍m | kṛ̱dhi̱ | indrā̍ya | i̱ndo̱ iti̍ | pari̍ | sra̱va̱ |
yatra̍ | a̱nu̱-kā̱mam | cara̍ṇam | tri̱-nā̱ke | tri̱-di̱ve | di̱vaḥ |
lo̱kāḥ | yatra̍ | jyoti̍ṣmantaḥ | tatra̍ | mām | a̱mṛta̍m | kṛ̱dhi̱ | indrā̍ya | i̱ndo̱ iti̍ | pari̍ | sra̱va̱ |
yatra̍ | kāmā̍ḥ | ni̱-kā̱māḥ | ca̱ | yatra̍ | bra̱dhnasya̍ | vi̱ṣṭapa̍m |
sva̱dhā | ca̱ | yatra̍ | tṛpti̍ḥ | ca̱ | tatra̍ | mām | a̱mṛta̍m | kṛ̱dhi̱ | indrā̍ya | i̱ndo̱ iti̍ | pari̍ | sra̱va̱ |
yatra̍ | ā̱-na̱ndāḥ | ca̱ | modā̍ḥ | ca̱ | muda̍ḥ | pra̱-muda̍ḥ | āsa̍te |
kāma̍sya | yatra̍ | ā̱ptāḥ | kāmā̍ḥ | tatra̍ | mām | a̱mṛta̍m | kṛ̱dhi̱ | indrā̍ya | i̱ndo̱ iti̍ | pari̍ | sra̱va̱ |
yaḥ | indo̍ḥ | pava̍mānasya | anu̍ | dhāmā̍ni | akra̍mīt |
tam | ā̱hu̱ḥ | su̱-pra̱jāḥ | iti̍ | yaḥ | te̱ | so̱ma̱ | avi̍dhat | mana̍ḥ | indrā̍ya | i̱ndo̱ iti̍ | pari̍ | sra̱va̱ |
ṛṣe̍ | ma̱ntra̱-kṛtā̍m | stomai̍ḥ | kaśya̍pa | u̱t-va̱rdhaya̍n | gira̍ḥ |
soma̍m | na̱ma̱sya̱ | rājā̍nam | yaḥ | ja̱jñe | vī̱rudhā̍m | pati̍ḥ | indrā̍ya | i̱ndo̱ iti̍ | pari̍ | sra̱va̱ |
sa̱pta | diśa̍ḥ | nānā̍-sūryāḥ | sa̱pta | hotā̍raḥ | ṛ̱tvija̍ḥ |
de̱vāḥ | ā̱di̱tyāḥ | ye | sa̱pta | tebhi̍ḥ | so̱ma̱ | a̱bhi | ra̱kṣa̱ | na̱ḥ | indrā̍ya | i̱ndo̱ iti̍ | pari̍ | sra̱va̱ |
yat | te̱ | rā̱ja̱n | śṛ̱tam | ha̱viḥ | tena̍ | so̱ma̱ | a̱bhi | ra̱kṣa̱ | na̱ḥ |
a̱rā̱ti̱-vā | mā | na̱ḥ | tā̱rī̱t | mo iti̍ | ca̱ | na̱ḥ | kim | ca̱na | ā̱ma̱ma̱t | indrā̍ya | i̱ndo̱ iti̍ | pari̍ | sra̱va̱ |
agre̍ | bṛ̱han | u̱ṣasā̍m | ū̱rdhvaḥ | a̱sthā̱t | ni̱ḥ-ja̱ga̱nvān | tama̍saḥ | jyoti̍ṣā | ā | a̱gā̱t |
a̱gniḥ | bhā̱nunā̍ | ruśa̍tā | su̱-aṅga̍ḥ | ā | jā̱taḥ | viśvā̍ | sadmā̍ni | a̱prā̱ḥ |
saḥ | jā̱taḥ | garbha̍ḥ | a̱si̱ | roda̍syoḥ | agne̍ | cāru̍ḥ | vi-bhṛ̍taḥ | oṣa̍dhīṣu |
ci̱traḥ | śiśu̍ḥ | pari̍ | tamā̍ṁsi | a̱ktūn | pra | mā̱tṛ-bhya̍ḥ | adhi̍ | kani̍kradat | gā̱ḥ |
viṣṇu̍ḥ | i̱tthā | pa̱ra̱mam | a̱sya̱ | vi̱dvān | jā̱taḥ | bṛ̱han | a̱bhi | pā̱ti̱ | tṛ̱tīya̍m |
ā̱sā | yat | a̱sya̱ | paya̍ḥ | akra̍ta | svam | sa-ce̍tasaḥ | a̱bhi | a̱rca̱nti̱ | atra̍ |
ata̍ḥ | ū̱m̐ iti̍ | tvā̱ | pi̱tu̱-bhṛta̍ḥ | jani̍trīḥ | a̱nna̱-vṛdha̍m | prati̍ | ca̱ra̱nti̱ | annai̍ḥ |
tāḥ | ī̱m | prati̍ | e̱ṣi̱ | puna̍ḥ | a̱nya-rū̍pāḥ | asi̍ | tvam | vi̱kṣu | mānu̍ṣīṣu | hotā̍ |
hotā̍ram | ci̱tra-ra̍tham | a̱dhva̱rasya̍ | ya̱jñasya̍-yajñasya | ke̱tum | ruśa̍ntam |
prati̍-ardhim | de̱vasya̍-devasya | ma̱hnā | śri̱yā | tu | a̱gnim | ati̍thim | janā̍nām |
saḥ | tu | vastrā̍ṇi | adha̍ | peśa̍nāni | vasā̍naḥ | a̱gniḥ | nābhā̍ | pṛ̱thi̱vyāḥ |
a̱ru̱ṣaḥ | jā̱taḥ | pa̱de | iḻā̍yāḥ | pu̱raḥ-hi̍taḥ | rā̱ja̱n | ya̱kṣi̱ | i̱ha | de̱vān |
ā | hi | dyāvā̍pṛthi̱vī iti̍ | a̱gne̱ | u̱bhe iti̍ | sadā̍ | pu̱traḥ | na | mā̱tarā̍ | ta̱tantha̍ |
pra | yā̱hi̱ | accha̍ | u̱śa̱taḥ | ya̱vi̱ṣṭha̱ | atha̍ | ā | va̱ha̱ | sa̱ha̱sya̱ | i̱ha | de̱vān |
pi̱prī̱hi | de̱vān | u̱śa̱taḥ | ya̱vi̱ṣṭha̱ | vi̱dvān | ṛ̱tūn | ṛ̱tu̱-pa̱te̱ | ya̱ja̱ | i̱ha |
ye | daivyā̍ḥ | ṛ̱tvija̍ḥ | tebhi̍ḥ | a̱gne̱ | tvam | hotṝ̍ṇām | a̱si̱ | ā-ya̍jiṣṭhaḥ |
veṣi̍ | ho̱tram | u̱ta | po̱tram | janā̍nām | ma̱ndhā̱tā | a̱si̱ | dra̱vi̱ṇa̱ḥ-dāḥ | ṛ̱ta-vā̍ |
svāhā̍ | va̱yam | kṛ̱ṇavā̍ma | ha̱vīṁṣi̍ | de̱vaḥ | de̱vān | ya̱ja̱tu̱ | a̱gniḥ | arha̍n |
ā | de̱vānā̍m | api̍ | panthā̍m | a̱ga̱nma̱ | yat | śa̱knavā̍ma | tat | anu̍ | pra-vo̍ḻhum |
a̱gniḥ | vi̱dvān | saḥ | ya̱jā̱t | saḥ | it | ū̱m̐ iti̍ | hotā̍ | saḥ | a̱dhva̱rān | saḥ | ṛ̱tūn | ka̱lpa̱yā̱ti̱ |
yat | va̱ḥ | va̱yam | pra̱-mi̱nāma̍ | vra̱tāni̍ | vi̱duṣā̍m | de̱vā̱ḥ | avi̍duḥ-tarāsaḥ |
a̱gniḥ | tat | viśva̍m | ā | pṛ̱ṇā̱ti̱ | vi̱dvān | yebhi̍ḥ | de̱vān | ṛ̱tu-bhi̍ḥ | ka̱lpayā̍ti |
yat | pā̱ka̱-trā | mana̍sā | dī̱na-da̍kṣāḥ | na | ya̱jñasya̍ | ma̱nva̱te | martyā̍saḥ |
a̱gniḥ | tat | hotā̍ | kra̱tu̱-vit | vi̱-jā̱nan | yaji̍ṣṭhaḥ | de̱vān | ṛ̱tu̱-śaḥ | ya̱jā̱ti̱ |
viśve̍ṣām | hi | a̱dhva̱rāṇā̍m | anī̍kam | ci̱tram | ke̱tum | jani̍tā | tvā̱ | ja̱jāna̍ |
saḥ | ā | ya̱ja̱sva̱ | nṛ̱-vatī̍ḥ | anu̍ | kṣāḥ | spā̱rhāḥ | iṣa̍ḥ | kṣu̱-matī̍ḥ | vi̱śva-ja̍nyāḥ |
yam | tvā̱ | dyāvā̍pṛthi̱vī iti̍ | yam | tvā̱ | āpa̍ḥ | tvaṣṭā̍ | yam | tvā̱ | su̱-jani̍mā | ja̱jāna̍ |
panthā̍m | anu̍ | pra̱-vi̱dvān | pi̱tṛ̱-yāna̍m | dyu̱-mat | a̱gne̱ | sa̱m-i̱dhā̱naḥ | vi | bhā̱hi̱ |
i̱naḥ | rā̱ja̱n | a̱ra̱tiḥ | sam-i̍ddhaḥ | raudra̍ḥ | dakṣā̍ya | su̱su̱-mān | a̱da̱rśi̱ |
ci̱kit | vi | bhā̱ti̱ | bhā̱sā | bṛ̱ha̱tā | asi̍knīm | e̱ti̱ | ruśa̍tīm | a̱pa̱-aja̍n |
kṛ̱ṣṇām | yat | enī̍m | a̱bhi | varpa̍sā | bhūt | ja̱naya̍n | yoṣā̍m | bṛ̱ha̱taḥ | pi̱tuḥ | jām |
ū̱rdhvam | bhā̱num | sūrya̍sya | sta̱bhā̱yan | di̱vaḥ | vasu̍-bhiḥ | a̱ra̱tiḥ | vi | bhā̱ti̱ |
bha̱draḥ | bha̱drayā̍ | saca̍mānaḥ | ā | a̱gā̱t | svasā̍ram | jā̱raḥ | a̱bhi | e̱ti̱ | pa̱ścāt |
su̱-pra̱ke̱taiḥ | dyu-bhi̍ḥ | a̱gniḥ | vi̱-tiṣṭha̍n | ruśa̍t-bhiḥ | varṇai̍ḥ | a̱bhi | rā̱mam | a̱sthā̱t |
a̱sya | yāmā̍saḥ | bṛ̱ha̱taḥ | na | va̱gnūn | indhā̍nāḥ | a̱gneḥ | sakhyu̍ḥ | śi̱vasya̍ |
īḍya̍sya | vṛṣṇa̍ḥ | bṛ̱ha̱taḥ | su̱-āsa̍ḥ | bhāmā̍saḥ | yāma̍n | a̱ktava̍ḥ | ci̱ki̱tre̱ |
sva̱nāḥ | na | yasya̍ | bhāmā̍saḥ | pava̍nte | roca̍mānasya | bṛ̱ha̱taḥ | su̱-diva̍ḥ |
jyeṣṭhe̍bhiḥ | yaḥ | teji̍ṣṭhaiḥ | krī̱ḻu̱mat-bhi̍ḥ | varṣi̍ṣṭhebhiḥ | bhā̱nu-bhi̍ḥ | nakṣa̍ti | dyām |
a̱sya | śuṣmā̍saḥ | da̱dṛ̱śā̱na-pa̍veḥ | jeha̍mānasya | sva̱na̱ya̱n | ni̱yut-bhi̍ḥ |
pra̱tnebhi̍ḥ | yaḥ | ruśa̍t-bhiḥ | de̱va-ta̍maḥ | vi | rebha̍t-bhiḥ | a̱ra̱tiḥ | bhāti̍ | vi-bhvā̍ |
saḥ | ā | va̱kṣi̱ | mahi̍ | na̱ḥ | ā | ca̱ | sa̱tsi̱ | di̱vaḥpṛ̍thi̱vyoḥ | a̱ra̱tiḥ | yu̱va̱tyoḥ |
a̱gniḥ | su̱-tuka̍ḥ | su̱-tuke̍bhiḥ | aśvai̍ḥ | rabha̍svat-bhiḥ | rabha̍svān | ā | i̱ha | ga̱myā̱ḥ |
pra | te̱ | ya̱kṣi̱ | pra | te̱ | i̱ya̱rmi̱ | manma̍ | bhuva̍ḥ | yathā̍ | vandya̍ḥ | na̱ḥ | have̍ṣu |
dhanva̍n-iva | pra̱-pā | a̱si̱ | tvam | a̱gne̱ | i̱ya̱kṣave̍ | pū̱rave̍ | pra̱tna̱ | rā̱ja̱n |
yam | tvā̱ | janā̍saḥ | a̱bhi | sa̱m-cara̍nti | gāva̍ḥ | u̱ṣṇam-i̍va | vra̱jam | ya̱vi̱ṣṭha̱ |
dū̱taḥ | de̱vānā̍m | a̱si̱ | martyā̍nām | a̱ntaḥ | ma̱hān | ca̱ra̱si̱ | ro̱ca̱nena̍ |
śiśu̍m | na | tvā̱ | jenya̍m | va̱rdhaya̍ntī | mā̱tā | bi̱bha̱rti̱ | sa̱ca̱na̱syamā̍nā |
dhano̍ḥ | adhi̍ | pra̱-vatā̍ | yā̱si̱ | harya̍n | jigī̍ṣase | pa̱śuḥ-i̍va | ava̍-sṛṣṭaḥ |
mū̱rāḥ | a̱mū̱ra̱ | na | va̱yam | ci̱ki̱tva̱ḥ | ma̱hi̱-tvam | a̱gne̱ | tvam | a̱ṅga | vi̱tse̱ |
śaye̍ | va̱vriḥ | cara̍ti | ji̱hvayā̍ | a̱dan | re̱ri̱hyate̍ | yu̱va̱tim | vi̱śpati̍ḥ | san |
kū-ci̍t | jā̱ya̱te̱ | sana̍yāsu | navya̍ḥ | vane̍ | ta̱sthau̱ | pa̱li̱taḥ | dhū̱ma-ke̍tuḥ |
a̱snā̱tā | āpa̍ḥ | vṛ̱ṣa̱bhaḥ | na | pra | ve̱ti̱ | sa-ce̍tasaḥ | yam | pra̱-naya̍nta | martā̍ḥ |
ta̱nū̱tyajā̍-iva | taska̍rā | va̱na̱rgū iti̍ | ra̱śa̱nābhi̍ḥ | da̱śa-bhi̍ḥ | a̱bhi | a̱dhī̱tā̱m |
i̱yam | te̱ | a̱gne̱ | navya̍sī | ma̱nī̱ṣā | yu̱kṣva | ratha̍m | na | śu̱caya̍t-bhiḥ | aṅgai̍ḥ |
brahma̍ | ca̱ | te̱ | jā̱ta̱-ve̱da̱ḥ | nama̍ḥ | ca̱ | i̱yam | ca̱ | gīḥ | sada̍m | it | vardha̍nī | bhū̱t |
rakṣa̍ | na̱ḥ | a̱gne̱ | tana̍yāni | to̱kā | rakṣa̍ | u̱ta | na̱ḥ | ta̱nva̍ḥ | apra̍-yucchan |
eka̍ḥ | sa̱mu̱draḥ | dha̱ruṇa̍ḥ | ra̱yī̱ṇām | a̱smat | hṛ̱daḥ | bhūri̍-janmā | vi | ca̱ṣṭe̱ |
sisa̍kti | ūdha̍ḥ | ni̱ṇyoḥ | u̱pa-sthe̍ | utsa̍sya | madhye̍ | ni-hi̍tam | pa̱dam | veriti̱ veḥ |
sa̱mā̱nam | nī̱ḻam | vṛṣa̍ṇaḥ | vasā̍nāḥ | sam | ja̱gmi̱re̱ | ma̱hi̱ṣāḥ | arva̍tībhiḥ |
ṛ̱tasya̍ | pa̱dam | ka̱vaya̍ḥ | ni | pā̱nti̱ | guhā̍ | nāmā̍ni | da̱dhi̱re̱ | parā̍ṇi |
ṛ̱ta̱yinī̱ ityṛ̍ta̱-yinī̍ | mā̱yinī̱ iti̍ | sam | da̱dhā̱te̱ iti̍ | mi̱tvā | śiśu̍m | ja̱jña̱tu̱ḥ | va̱rdhaya̍ntī̱ iti̍ |
viśva̍sya | nābhi̍m | cara̍taḥ | dhru̱vasya̍ | ka̱veḥ | ci̱t | tantu̍m | mana̍sā | vi̱-yanta̍ḥ |
ṛ̱tasya̍ | hi | va̱rta̱naya̍ḥ | su-jā̍tam | iṣa̍ḥ | vājā̍ya | pra̱-diva̍ḥ | saca̍nte |
a̱dhī̱vā̱sam | roda̍sī̱ iti̍ | va̱va̱sā̱ne iti̍ | ghṛ̱taiḥ | annai̍ḥ | va̱vṛ̱dhā̱te̱ iti̍ | madhū̍nām |
sa̱pta | svasṝ̍ḥ | aru̍ṣīḥ | vā̱va̱śā̱naḥ | vi̱dvān | madhva̍ḥ | ut | ja̱bhā̱ra̱ | dṛ̱śe | kam |
a̱ntaḥ | ye̱me̱ | a̱ntari̍kṣe | pu̱rā̱-jāḥ | i̱cchan | va̱vrim | a̱vi̱da̱t | pū̱ṣa̱ṇasya̍ |
sa̱pta | ma̱ryādā̍ḥ | ka̱vaya̍ḥ | ta̱ta̱kṣu̱ḥ | tāsā̍m | ekā̍m | it | a̱bhi | a̱ṁhu̱raḥ | gā̱t |
ā̱yoḥ | ha̱ | ska̱mbhaḥ | u̱pa̱-masya̍ | nī̱ḻe | pa̱thām | vi̱-sa̱rge | dha̱ruṇe̍ṣu | ta̱sthau̱ |
asa̍t | ca̱ | sa̱t | ca̱ | pa̱ra̱me | vi-o̍man | dakṣa̍sya | janma̍n | adi̍teḥ | u̱pa-sthe̍ |
a̱gniḥ | ha̱ | na̱ḥ | pra̱tha̱ma̱-jāḥ | ṛ̱tasya̍ | pūrve̍ | āyu̍ni | vṛ̱ṣa̱bhaḥ | ca̱ | dhe̱nuḥ |
a̱yam | saḥ | yasya̍ | śarma̍n | ava̍ḥ-bhiḥ | a̱gneḥ | edha̍te | ja̱ri̱tā | a̱bhiṣṭau̍ |
jyeṣṭhe̍bhiḥ | yaḥ | bhā̱nu-bhi̍ḥ | ṛ̱ṣū̱ṇām | pa̱ri̱-eti̍ | pari̍-vītaḥ | vi̱bhā-vā̍ |
yaḥ | bhā̱nu-bhi̍ḥ | vi̱bhā-vā̍ | vi̱-bhāti̍ | a̱gniḥ | de̱vebhi̍ḥ | ṛ̱ta-vā̍ | aja̍sraḥ |
ā | yaḥ | vi̱vāya̍ | sa̱khyā | sakhi̍-bhyaḥ | apa̍ri-hvṛtaḥ | atya̍ḥ | na | sapti̍ḥ |
īśe̍ | yaḥ | viśva̍syāḥ | de̱va-vī̍teḥ | īśe̍ | vi̱śva-ā̍yuḥ | u̱ṣasa̍ḥ | vi-u̍ṣṭau |
ā | yasmi̍n | ma̱nā | ha̱vīṁṣi̍ | a̱gnau | ari̍ṣṭa-rathaḥ | ska̱bhnāti̍ | śū̱ṣaiḥ |
śū̱ṣebhi̍ḥ | vṛ̱dhaḥ | ju̱ṣā̱ṇaḥ | a̱rkaiḥ | de̱vān | accha̍ | ra̱ghu̱-patvā̍ | ja̱gā̱ti̱ |
ma̱ndraḥ | hotā̍ | saḥ | ju̱hvā̍ | yaji̍ṣṭhaḥ | sam-mi̍ślaḥ | a̱gniḥ | ā | ji̱gha̱rti̱ | de̱vān |
tam | u̱srām | indra̍m | na | reja̍mānam | a̱gnim | gī̱ḥ-bhiḥ | nama̍ḥ-bhiḥ | ā | kṛ̱ṇu̱dhva̱m |
ā | yam | viprā̍saḥ | ma̱ti-bhi̍ḥ | gṛ̱ṇanti̍ | jā̱ta-ve̍dasam | ju̱hva̍m | sa̱hānā̍m |
sam | yasmi̍n | viśvā̍ | vasū̍ni | ja̱gmuḥ | vāje̍ | na | aśvā̍ḥ | sapti̍-vantaḥ | evai̍ḥ |
a̱sme iti̍ | ū̱tīḥ | indra̍vāta-tamāḥ | a̱rvā̱cī̱nāḥ | a̱gne̱ | ā | kṛ̱ṇu̱ṣva̱ |
adha̍ | hi | a̱gne̱ | ma̱hnā | ni̱-sadya̍ | sa̱dyaḥ | ja̱jñā̱naḥ | havya̍ḥ | ba̱bhūtha̍ |
tam | te̱ | de̱vāsa̍ḥ | anu̍ | keta̍m | ā̱ya̱n | adha̍ | a̱va̱rdha̱nta̱ | pra̱tha̱māsa̍ḥ | ūmā̍ḥ |
sva̱sti | na̱ḥ | di̱vaḥ | a̱gne̱ | pṛ̱thi̱vyāḥ | vi̱śva-ā̍yuḥ | dhe̱hi̱ | ya̱jathā̍ya | de̱va̱ |
sace̍mahi | tava̍ | da̱sma̱ | pra̱-ke̱taiḥ | u̱ru̱ṣya | na̱ḥ | u̱ru-bhi̍ḥ | de̱va̱ | śaṁsai̍ḥ |
i̱māḥ | a̱gne̱ | ma̱taya̍ḥ | tubhya̍m | jā̱tāḥ | gobhi̍ḥ | aśvai̍ḥ | a̱bhi | gṛ̱ṇa̱nti̱ | rādha̍ḥ |
ya̱dā | te̱ | marta̍ḥ | anu̍ | bhoga̍m | āna̍ṭ | vaso̱ iti̍ | dadhā̍naḥ | ma̱ti-bhi̍ḥ | su̱-jā̱ta̱ |
a̱gnim | ma̱nye̱ | pi̱tara̍m | a̱gnim | ā̱pim | a̱gnim | bhrāta̍ram | sada̍m | it | sakhā̍yam |
a̱gneḥ | anī̍kam | bṛ̱ha̱taḥ | sa̱pa̱rya̱m | di̱vi | śu̱kram | ya̱ja̱tam | sūrya̍sya |
si̱dhrāḥ | a̱gne̱ | dhiya̍ḥ | a̱sme iti̍ | sanu̍trīḥ | yam | trāya̍se | dame̍ | ā | nitya̍-hotā |
ṛ̱ta-vā̍ | saḥ | ro̱hit-a̍śvaḥ | pu̱ru̱-kṣuḥ | dyu-bhi̍ḥ | a̱smai̱ | aha̍-bhiḥ | vā̱mam | a̱stu̱ |
dyu-bhi̍ḥ | hi̱tam | mi̱tram-i̍va | pra̱-yoga̍m | pra̱tnam | ṛ̱tvija̍m | a̱dhva̱rasya̍ | jā̱ram |
bā̱hu-bhyā̍m | a̱gnim | ā̱yava̍ḥ | a̱ja̱na̱nta̱ | vi̱kṣu | hotā̍ram | ni | a̱sā̱da̱ya̱nta̱ |
sva̱yam | ya̱ja̱sva̱ | di̱vi | de̱va̱ | de̱vān | kim | te̱ | pāka̍ḥ | kṛ̱ṇa̱va̱t | apra̍-cetāḥ |
yathā̍ | aya̍jaḥ | ṛ̱tu-bhi̍ḥ | de̱va̱ | de̱vān | e̱va | ya̱ja̱sva̱ | ta̱nva̍m | su̱-jā̱ta̱ |
bhava̍ | na̱ḥ | a̱gne̱ | a̱vi̱tā | u̱ta | go̱pāḥ | bhava̍ | va̱ya̱ḥ-kṛt | u̱ta | na̱ḥ | va̱ya̱ḥ-dhāḥ |
rāsva̍ | ca̱ | na̱ḥ | su̱-ma̱ha̱ḥ | ha̱vya-dā̍tim | trāsva̍ | u̱ta | na̱ḥ | ta̱nva̍ḥ | apra̍-yucchan |
pra | ke̱tunā̍ | bṛ̱ha̱tā | yā̱ti̱ | a̱gniḥ | ā | roda̍sī̱ iti̍ | vṛ̱ṣa̱bhaḥ | ro̱ra̱vī̱ti̱ |
di̱vaḥ | ci̱t | antā̍n | u̱pa̱-mān | ut | ā̱na̱ṭ | a̱pām | u̱pa-sthe̍ | ma̱hi̱ṣaḥ | va̱va̱rdha̱ |
mu̱moda̍ | garbha̍ḥ | vṛ̱ṣa̱bhaḥ | ka̱kut-mā̍n | a̱sre̱mā | va̱tsaḥ | śimī̍-vān | a̱rā̱vī̱t |
saḥ | de̱va-tā̍ti | ut-ya̍tāni | kṛ̱ṇvan | sveṣu̍ | kṣaye̍ṣu | pra̱tha̱maḥ | ji̱gā̱ti̱ |
ā | yaḥ | mū̱rdhāna̍m | pi̱troḥ | ara̍bdha | ni | a̱dhva̱re | da̱dhi̱re̱ | sūra̍ḥ | arṇa̍ḥ |
asya̍ | patma̍n | aru̍ṣīḥ | aśva̍-budhnāḥ | ṛ̱tasya̍ | yonau̍ | ta̱nva̍ḥ | ju̱ṣa̱nta̱ |
u̱ṣaḥ-u̍ṣaḥ | hi | va̱so̱ iti̍ | agra̍m | eṣi̍ | tvam | ya̱mayo̍ḥ | a̱bha̱va̱ḥ | vi̱bhā-vā̍ |
ṛ̱tāya̍ | sa̱pta | da̱dhi̱ṣe̱ | pa̱dāni̍ | ja̱naya̍n | mi̱tram | ta̱nve̍ | svāyai̍ |
bhuva̍ḥ | cakṣu̍ḥ | ma̱haḥ | ṛ̱tasya̍ | go̱pāḥ | bhuva̍ḥ | varu̍ṇaḥ | yat | ṛ̱tāya̍ | veṣi̍ |
bhuva̍ḥ | a̱pām | napā̍t | jā̱ta̱-ve̱da̱ḥ | bhuva̍ḥ | dū̱taḥ | yasya̍ | ha̱vyam | jujo̍ṣaḥ |
bhuva̍ḥ | ya̱jñasya̍ | raja̍saḥ | ca̱ | ne̱tā | yatra̍ | ni̱yut-bhi̍ḥ | saca̍se | śi̱vābhi̍ḥ |
di̱vi | mū̱rdhāna̍m | da̱dhi̱ṣe̱ | sva̱ḥ-sām | ji̱hvām | a̱gne̱ | ca̱kṛ̱ṣe̱ | ha̱vya̱-vāha̍m |
a̱sya | tri̱taḥ | kratu̍nā | va̱vre | a̱ntaḥ | i̱cchan | dhī̱tim | pi̱tuḥ | evai̍ḥ | para̍sya |
sa̱ca̱syamā̍naḥ | pi̱troḥ | u̱pa-sthe̍ | jā̱mi | bru̱vā̱ṇaḥ | āyu̍dhāni | ve̱ti̱ |
saḥ | pitryā̍ṇi | āyu̍dhāni | vi̱dvān | indra̍-iṣitaḥ | ā̱ptyaḥ | a̱bhi | a̱yu̱dhya̱t |
tri̱-śī̱rṣāṇa̍m | sa̱pta-ra̍śmim | ja̱gha̱nvān | tvā̱ṣṭrasya̍ | ci̱t | niḥ | sa̱sṛ̱je̱ | tri̱taḥ | gāḥ |
bhūri̍ | it | indra̍ḥ | u̱t-ina̍kṣantam | oja̍ḥ | ava̍ | a̱bhi̱na̱t | sat-pa̍tiḥ | manya̍mānam |
tvā̱ṣṭrasya̍ | ci̱t | vi̱śva-rū̍pasya | gonā̍m | ā̱-ca̱krā̱ṇaḥ | trīṇi̍ | śī̱rṣā | parā̍ | va̱rgiti̍ vark |
āpa̍ḥ | hi | stha | ma̱ya̱ḥ-bhuva̍ḥ | tāḥ | na̱ḥ | ū̱rje | da̱dhā̱ta̱na̱ |
ma̱he | raṇā̍ya | cakṣa̍se |
yaḥ | va̱ḥ | śi̱va-ta̍maḥ | rasa̍ḥ | tasya̍ | bhā̱ja̱ya̱ta̱ | i̱ha | na̱ḥ |
u̱śa̱tīḥ-i̍va | mā̱tara̍ḥ |
tasmai̍ | ara̍m | ga̱mā̱ma̱ | va̱ḥ | yasya̍ | kṣayā̍ya | jinva̍tha |
āpa̍ḥ | ja̱naya̍tha | ca̱ | na̱ḥ |
śam | na̱ḥ | de̱vīḥ | a̱bhiṣṭa̍ye | āpa̍ḥ | bha̱va̱ntu̱ | pī̱taye̍ |
śam | yoḥ | a̱bhi | sra̱va̱ntu̱ | na̱ḥ |
īśā̍nāḥ | vāryā̍ṇām | kṣaya̍ntīḥ | ca̱rṣa̱ṇī̱nām |
a̱paḥ | yā̱cā̱mi̱ | bhe̱ṣa̱jam |
a̱p-su | me̱ | soma̍ḥ | a̱bra̱vī̱t | a̱ntaḥ | viśvā̍ni | bhe̱ṣa̱jā |
a̱gnim | ca̱ | vi̱śva-śa̍ṁbhuvam |
āpa̍ḥ | pṛ̱ṇī̱ta | bhe̱ṣa̱jam | varū̍tham | ta̱nve̍ | mama̍ |
jyok | ca̱ | sūrya̍m | dṛ̱śe |
i̱dam | ā̱pa̱ḥ | pra | va̱ha̱ta̱ | yat | kim | ca̱ | du̱ḥ-i̱tam | mayi̍ |
yat | vā̱ | a̱ham | a̱bhi̱-du̱droha̍ | yat | vā̱ | śe̱pe | u̱ta | anṛ̍tam |
āpa̍ḥ | a̱dya | anu̍ | a̱cā̱ri̱ṣa̱m | rase̍na | sam | a̱ga̱sma̱hi̱ |
paya̍svān | a̱gne̱ | ā | ga̱hi̱ | tam | mā̱ | sam | sṛ̱ja̱ | varca̍sā |
o iti̍ | ci̱t | sakhā̍yam | sa̱khyā | va̱vṛ̱tyā̱m | ti̱raḥ | pu̱ru | ci̱t | a̱rṇa̱vam | ja̱ga̱nvān |
pi̱tuḥ | napā̍tam | ā | da̱dhī̱ta̱ | ve̱dhāḥ | adhi̍ | kṣami̍ | pra̱-ta̱ram | dīdhyā̍naḥ |
na | te̱ | sakhā̍ | sa̱khyam | va̱ṣṭi̱ | e̱tat | sa-la̍kṣmā | yat | viṣu̍-rūpā | bhavā̍ti |
ma̱haḥ | pu̱trāsa̍ḥ | asu̍rasya | vī̱rāḥ | di̱vaḥ | dha̱rtāra̍ḥ | u̱rvi̱yā | pari̍ | khya̱n |
u̱śanti̍ | gha̱ | te | a̱mṛtā̍saḥ | e̱tat | eka̍sya | ci̱t | tya̱jasa̍m | martya̍sya |
ni | te̱ | mana̍ḥ | mana̍si | dhā̱yi̱ | a̱sme iti̍ | janyu̍ḥ | pati̍ḥ | ta̱nva̍m | ā | vi̱vi̱śyā̱ḥ |
na | yat | pu̱rā | ca̱kṛ̱ma̱ | kat | ha̱ | nū̱nam | ṛ̱tā | vada̍ntaḥ | anṛ̍tam | ra̱pe̱ma̱ |
ga̱ndha̱rvaḥ | a̱p-su | apyā̍ | ca̱ | yoṣā̍ | sā | na̱ḥ | nābhi̍ḥ | pa̱ra̱mam | jā̱mi | tat | nau̱ |
garbhe̍ | nu | nau̱ | ja̱ni̱tā | daṁpa̍tī̱ iti̱ dam-pa̍tī | ka̱ḥ | de̱vaḥ | tvaṣṭā̍ | sa̱vi̱tā | vi̱śva-rū̍paḥ |
naki̍ḥ | a̱sya̱ | pra | mi̱na̱nti̱ | vra̱tāni̍ | veda̍ | nau̱ | a̱sya | pṛ̱thi̱vī | u̱ta | dyauḥ |
kaḥ | a̱sya | ve̱da̱ | pra̱tha̱masya̍ | ahna̍ḥ | kaḥ | ī̱m | da̱da̱rśa̱ | kaḥ | i̱ha | pra | vo̱ca̱t |
bṛ̱hat | mi̱trasya̍ | varu̍ṇasya | dhāma̍ | kat | ū̱m̐ iti̍ | bra̱va̱ḥ | ā̱ha̱na̱ḥ | vīcyā̍ | nṝn |
ya̱masya̍ | mā̱ | ya̱mya̍m | kāma̍ḥ | ā | a̱ga̱n | sa̱mā̱ne | yonau̍ | sa̱ha̱-śeyyā̍ya |
jā̱yā-i̍va | patye̍ | ta̱nva̍m | ri̱ri̱cyā̱m | vi | ci̱t | vṛ̱he̱va̱ | rathyā̍-iva | ca̱krā |
na | ti̱ṣṭha̱nti̱ | na | ni | mi̱ṣa̱nti̱ | e̱te | de̱vānā̍m | spaśa̍ḥ | i̱ha | ye | cara̍nti |
a̱nyena̍ | mat | ā̱ha̱na̱ḥ | yā̱hi̱ | tūya̍m | tena̍ | vi | vṛ̱ha̱ | rathyā̍-iva | ca̱krā |
rātrī̍bhiḥ | a̱smai̱ | aha̍-bhiḥ | da̱śa̱sye̱t | sūrya̍sya | cakṣu̍ḥ | muhu̍ḥ | ut | mi̱mī̱yā̱t |
di̱vā | pṛ̱thi̱vyā | mi̱thu̱nā | saba̍ndhū̱ iti̱ sa-ba̍ndhū | ya̱mīḥ | ya̱masya̍ | bi̱bhṛ̱yā̱t | ajā̍mi |
ā | gha̱ | tā | ga̱cchā̱n | ut-ta̍rā | yu̱gāni̍ | yatra̍ | jā̱maya̍ḥ | kṛ̱ṇava̍n | ajā̍mi |
upa̍ | ba̱rbṛ̱hi̱ | vṛ̱ṣa̱bhāya̍ | bā̱hum | a̱nyam | i̱ccha̱sva̱ | su̱-bha̱ge̱ | pati̍m | mat |
kim | bhrātā̍ | a̱sa̱t | yat | a̱nā̱tham | bhavā̍ti | kim | ū̱m̐ iti̍ | svasā̍ | yat | niḥ-ṛ̍tiḥ | ni̱-gacchā̍t |
kāma̍-mūtā | ba̱hu | e̱tat | ra̱pā̱mi̱ | ta̱nvā̍ | me̱ | ta̱nva̍m | sam | pi̱pṛ̱gdhi̱ |
na | vai | ū̱m̐ iti̍ | te̱ | ta̱nvā̍ | ta̱nva̍m | sam | pa̱pṛ̱cyā̱m | pā̱pam | ā̱hu̱ḥ | yaḥ | svasā̍ram | ni̱-gacchā̍t |
a̱nyena̍ | mat | pra̱-muda̍ḥ | ka̱lpa̱ya̱sva̱ | na | te̱ | bhrātā̍ | su̱-bha̱ge̱ | va̱ṣṭi̱ | e̱tat |
ba̱taḥ | ba̱ta̱ | a̱si̱ | ya̱ma̱ | na | e̱va | te̱ | mana̍ḥ | hṛda̍yam | ca̱ | a̱vi̱dā̱ma̱ |
a̱nyā | kila̍ | tvām | ka̱kṣyā̍-iva | yu̱ktam | pari̍ | sva̱jā̱te̱ | libu̍jā-iva | vṛ̱kṣam |
a̱nyam | ū̱m̐ iti̍ | su | tvam | ya̱mi̱ | a̱nyaḥ | ū̱m̐ iti̍ | tvām | pari̍ | sva̱jā̱te̱ | libu̍jā-iva | vṛ̱kṣam |
tasya̍ | vā̱ | tvam | mana̍ḥ | i̱ccha | saḥ | vā̱ | tava̍ | adha̍ | kṛ̱ṇu̱ṣva̱ | sa̱m-vida̍m | su-bha̍drām |
vṛṣā̍ | vṛṣṇe̍ | du̱du̱he̱ | doha̍sā | di̱vaḥ | payā̍ṁsi | ya̱hvaḥ | adi̍teḥ | adā̍bhyaḥ |
viśva̍m | saḥ | ve̱da̱ | varu̍ṇaḥ | yathā̍ | dhi̱yā | saḥ | ya̱jñiya̍ḥ | ya̱ja̱tu̱ | ya̱jñiyā̍n | ṛ̱tūn |
rapa̍t | ga̱ndha̱rvīḥ | apyā̍ | ca̱ | yoṣa̍ṇā | na̱dasya̍ | nā̱de | pari̍ | pā̱tu̱ | me̱ | mana̍ḥ |
i̱ṣṭasya̍ | madhye̍ | adi̍tiḥ | ni | dhā̱tu̱ | na̱ḥ | bhrātā̍ | na̱ḥ | jye̱ṣṭhaḥ | pra̱tha̱maḥ | vi | vo̱ca̱ti̱ |
so iti̍ | ci̱t | nu | bha̱drā | kṣu̱-matī̍ | yaśa̍svatī | u̱ṣāḥ | u̱vā̱sa̱ | mana̍ve | sva̍ḥ-vatī |
yat | ī̱m | u̱śanta̍m | u̱śa̱tām | anu̍ | kratu̍m | a̱gnim | hotā̍ram | vi̱dathā̍ya | jīja̍nan |
adha̍ | tyam | dra̱psam | vi̱-bhva̍m | vi̱-ca̱kṣa̱ṇam | viḥ | ā | a̱bha̱ra̱t | i̱ṣi̱taḥ | śye̱naḥ | a̱dhva̱re |
yadi̍ | viśa̍ḥ | vṛ̱ṇate̍ | da̱smam | āryā̍ḥ | a̱gnim | hotā̍ram | adha̍ | dhīḥ | a̱jā̱ya̱ta̱ |
sadā̍ | a̱si̱ | ra̱ṇvaḥ | yava̍sā-iva | puṣya̍te | hotrā̍bhiḥ | a̱gne̱ | manu̍ṣaḥ | su̱-a̱dhva̱raḥ |
vipra̍sya | vā̱ | yat | śa̱śa̱mā̱naḥ | u̱kthya̍m | vāja̍m | sa̱sa̱-vān | u̱pa̱-yāsi̍ | bhūri̍-bhiḥ |
ut | ī̱ra̱ya̱ | pi̱tarā̍ | jā̱raḥ | ā | bhaga̍m | iya̍kṣati | ha̱rya̱taḥ | hṛ̱ttaḥ | i̱ṣya̱ti̱ |
viva̍kti | vahni̍ḥ | su̱-a̱pa̱syate̍ | ma̱khaḥ | ta̱vi̱ṣyate̍ | asu̍raḥ | vepa̍te | ma̱tī |
yaḥ | te̱ | a̱gne̱ | su̱-ma̱tim | marta̍ḥ | akṣa̍t | saha̍saḥ | sū̱no̱ iti̍ | ati̍ | saḥ | pra | śṛ̱ṇve̱ |
iṣa̍m | dadhā̍naḥ | vaha̍mānaḥ | aśvai̍ḥ | ā | saḥ | dyu̱-mān | ama̍-vān | bhū̱ṣa̱ti̱ | dyūn |
yat | a̱gne̱ | e̱ṣā | sam-i̍tiḥ | bhavā̍ti | de̱vī | de̱veṣu̍ | ya̱ja̱tā | ya̱ja̱tra̱ |
ratnā̍ | ca̱ | yat | vi̱-bhajā̍si | sva̱dhā̱-va̱ḥ | bhā̱gam | na̱ḥ | atra̍ | vasu̍-mantam | vī̱tā̱t |
śru̱dhi | na̱ḥ | a̱gne̱ | sada̍ne | sa̱dha-sthe̍ | yu̱kṣva | ratha̍m | a̱mṛta̍sya | dra̱vi̱tnum |
ā | na̱ḥ | va̱ha̱ | roda̍sī̱ iti̍ | de̱vapu̍tre̱ iti̍ de̱va-pu̍tre | māki̍ḥ | de̱vānā̍m | apa̍ | bhū̱ḥ | i̱ha | syā̱ḥ |
dyāvā̍ | ha̱ | kṣāmā̍ | pra̱tha̱me iti̍ | ṛ̱tena̍ | a̱bhi̱-śrā̱ve | bha̱va̱ta̱ḥ | sa̱tya̱-vācā̍ |
de̱vaḥ | yat | martā̍n | ya̱jathā̍ya | kṛ̱ṇvan | sīda̍t | hotā̍ | pra̱tyaṅ | svam | asu̍m | yan |
de̱vaḥ | de̱vān | pa̱ri̱-bhūḥ | ṛ̱tena̍ | vaha̍ | na̱ḥ | ha̱vyam | pra̱tha̱maḥ | ci̱ki̱tvān |
dhū̱ma-ke̍tuḥ | sa̱m-idhā̍ | bhāḥ-ṛ̍jīkaḥ | ma̱ndraḥ | hotā̍ | nitya̍ḥ | vā̱cā | yajī̍yān |
svāvṛ̍k | de̱vasya̍ | a̱mṛta̍m | yadi̍ | goḥ | ata̍ḥ | jā̱tāsa̍ḥ | dhā̱ra̱ya̱nte̱ | u̱rvī iti̍ |
viśve̍ | de̱vāḥ | anu̍ | tat | te̱ | yaju̍ḥ | gu̱ḥ | du̱he | yat | enī̍ | di̱vyam | ghṛ̱tam | vāriti̱ vāḥ |
arcā̍mi | vā̱m | vardhā̍ya | apa̍ḥ | ghṛ̱ta̱snū̱ iti̍ ghṛta-snū | dyāvā̍bhūmī̱ iti̍ | śṛ̱ṇu̱tam | ro̱da̱sī̱ iti̍ | me̱ |
ahā̍ | yat | dyāva̍ḥ | asu̍-nītim | aya̍n | madhvā̍ | na̱ḥ | atra̍ | pi̱tarā̍ | śi̱śī̱tā̱m |
kim | svi̱t | na̱ḥ | rājā̍ | ja̱gṛ̱he̱ | kat | a̱sya̱ | ati̍ | vra̱tam | ca̱kṛ̱ma̱ | kaḥ | vi | ve̱da̱ |
mi̱traḥ | ci̱t | hi | sma̱ | ju̱hu̱rā̱ṇaḥ | de̱vān | śloka̍ḥ | na | yā̱tām | api̍ | vāja̍ḥ | asti̍ |
du̱ḥ-mantu̍ | atra̍ | a̱mṛta̍sya | nāma̍ | sa-la̍kṣmā | yat | viṣu̍-rūpā | bhavā̍ti |
ya̱masya̍ | yaḥ | ma̱nava̍te | su̱-mantu̍ | agne̍ | tam | ṛ̱ṣva̱ | pā̱hi̱ | apra̍-yucchan |
yasmi̍n | de̱vāḥ | vi̱dathe̍ | mā̱daya̍nte | vi̱vasva̍taḥ | sada̍ne | dhā̱raya̍nte |
sūrye̍ | jyoti̍ḥ | ada̍dhuḥ | mā̱si | a̱ktūn | pari̍ | dyo̱ta̱nim | ca̱ra̱ta̱ḥ | aja̍srā |
yasmi̍n | de̱vāḥ | manma̍ni | sa̱m-cara̍nti | a̱pī̱cye̍ | na | va̱yam | a̱sya̱ | vi̱dma̱ |
mi̱traḥ | na̱ḥ | atra̍ | adi̍tiḥ | anā̍gān | sa̱vi̱tā | de̱vaḥ | varu̍ṇāya | vo̱ca̱t |
śru̱dhi | na̱ḥ | a̱gne̱ | sada̍ne | sa̱dha-sthe̍ | yu̱kṣva | ratha̍m | a̱mṛta̍sya | dra̱vi̱tnum |
ā | na̱ḥ | va̱ha̱ | roda̍sī̱ iti̍ | de̱vapu̍tre̱ iti̍ de̱va-pu̍tre | māki̍ḥ | de̱vānā̍m | apa̍ | bhū̱ḥ | i̱ha | syā̱ḥ |
yu̱je | vā̱m | brahma̍ | pū̱rvyam | nama̍ḥ-bhiḥ | vi | śloka̍ḥ | e̱tu̱ | pa̱thyā̍-iva | sū̱reḥ |
śṛ̱ṇvantu̍ | viśve̍ | a̱mṛta̍sya | pu̱trāḥ | ā | ye | dhāmā̍ni | di̱vyāni̍ | ta̱sthuḥ |
ya̱me i̱veti̍ ya̱me-i̍va | yata̍māne̱ iti̍ | yat | aita̍m | pra | vā̱m | bha̱ra̱n | mānu̍ṣāḥ | de̱va̱-yanta̍ḥ |
ā | sī̱da̱ta̱m | svam | ū̱m̐ iti̍ | lo̱kam | vidā̍ne̱ iti̍ | svā̱sa̱sthe iti̍ su̱-ā̱sa̱sthe | bha̱va̱ta̱m | inda̍ve | na̱ḥ |
pañca̍ | pa̱dāni̍ | ru̱paḥ | anu̍ | a̱ro̱ha̱m | catu̍ḥ-padīm | anu̍ | e̱mi̱ | vra̱tena̍ |
a̱kṣare̍ṇa | prati̍ | mi̱me̱ | e̱tām | ṛ̱tasya̍ | nābhau̍ | adhi̍ | sam | pu̱nā̱mi̱ |
de̱vebhya̍ḥ | kam | a̱vṛ̱ṇī̱ta̱ | mṛ̱tyum | pra̱-jāyai̍ | kam | a̱mṛta̍m | na | a̱vṛ̱ṇī̱ta̱ |
bṛha̱spati̍m | ya̱jñam | a̱kṛ̱ṇva̱ta̱ | ṛṣi̍m | pri̱yām | ya̱maḥ | ta̱nva̍m | pra | a̱ri̱re̱cī̱t |
sa̱pta | kṣa̱ra̱nti̱ | śiśa̍ve | ma̱rutva̍te | pi̱tre | pu̱trāsa̍ḥ | api̍ | a̱vī̱va̱ta̱n | ṛ̱tam |
u̱bhe iti̍ | it | a̱sya̱ | u̱bhaya̍sya | rā̱ja̱ta̱ḥ | u̱bhe iti̍ | ya̱te̱te̱ iti̍ | u̱bhaya̍sya | pu̱ṣya̱ta̱ḥ |
pa̱re̱yi̱-vāṁsa̍m | pra̱-vata̍ḥ | ma̱hīḥ | anu̍ | ba̱hu-bhya̍ḥ | panthā̍m | a̱nu̱-pa̱spa̱śā̱nam |
vai̱va̱sva̱tam | sa̱m-gama̍nam | janā̍nām | ya̱mam | rājā̍nam | ha̱viṣā̍ | du̱va̱sya̱ |
ya̱maḥ | na̱ḥ | gā̱tum | pra̱tha̱maḥ | vi̱ve̱da̱ | na | e̱ṣā | gavyū̍tiḥ | apa̍-bha̱rta̱vai | ū̱m̐ iti̍ |
yatra̍ | na̱ḥ | pūrve̍ | pi̱tara̍ḥ | pa̱rā̱-ī̱yuḥ | e̱nā | ja̱jñā̱nāḥ | pa̱thyā̍ḥ | anu̍ | svāḥ |
māta̍lī | ka̱vyaiḥ | ya̱maḥ | aṅgi̍raḥ-bhiḥ | bṛha̱spati̍ḥ | ṛkva̍-bhiḥ | va̱vṛ̱dhā̱naḥ |
yān | ca̱ | de̱vāḥ | va̱vṛ̱dhuḥ | ye | ca̱ | de̱vān | svāhā̍ | a̱nye | sva̱dhayā̍ | a̱nye | ma̱da̱nti̱ |
i̱mam | ya̱ma̱ | pra̱-sta̱ram | ā | hi | sīda̍ | aṅgi̍raḥ-bhiḥ | pi̱tṛ-bhi̍ḥ | sa̱m-vi̱dā̱naḥ |
ā | tvā̱ | mantrā̍ḥ | ka̱vi̱-śa̱stāḥ | va̱ha̱ntu̱ | e̱nā | rā̱ja̱n | ha̱viṣā̍ | mā̱da̱ya̱sva̱ |
aṅgi̍raḥ-bhiḥ | ā | ga̱hi̱ | ya̱jñiye̍bhiḥ | yama̍ | vai̱rū̱paiḥ | i̱ha | mā̱da̱ya̱sva̱ |
viva̍svantam | hu̱ve̱ | yaḥ | pi̱tā | te̱ | a̱smin | ya̱jñe | ba̱rhiṣi̍ | ā | ni̱-sadya̍ |
aṅgi̍rasaḥ | na̱ḥ | pi̱tara̍ḥ | nava̍-gvāḥ | atha̍rvāṇaḥ | bhṛga̍vaḥ | so̱myāsa̍ḥ |
teṣā̍m | va̱yam | su̱-ma̱tau | ya̱jñiyā̍nām | api̍ | bha̱dre | sau̱ma̱na̱se | syā̱ma̱ |
pra | i̱hi̱ | pra | i̱hi̱ | pa̱thi-bhi̍ḥ | pū̱rvyebhi̍ḥ | yatra̍ | na̱ḥ | pūrve̍ | pi̱tara̍ḥ | pa̱rā̱-ī̱yuḥ |
u̱bhā | rājā̍nā | sva̱dhayā̍ | mada̍ntā | ya̱mam | pa̱śyā̱si̱ | varu̍ṇam | ca̱ | de̱vam |
sam | ga̱ccha̱sva̱ | pi̱tṛ-bhi̍ḥ | sam | ya̱mena̍ | i̱ṣṭā̱pū̱rtena̍ | pa̱ra̱me | vi-o̍man |
hi̱tvāya̍ | a̱va̱dyam | puna̍ḥ | asta̍m | ā | i̱hi̱ | sam | ga̱ccha̱sva̱ | ta̱nvā̍ | su̱-varcā̍ḥ |
apa̍ | i̱ta̱ | vi | i̱ta̱ | vi | ca̱ | sa̱rpa̱ta̱ | ata̍ḥ | a̱smai | e̱tam | pi̱tara̍ḥ | lo̱kam | a̱kra̱n |
aha̍ḥ-bhiḥ | a̱t-bhiḥ | a̱ktu-bhi̍ḥ | vi-a̍ktam | ya̱maḥ | da̱dā̱ti̱ | a̱va̱-sāna̍m | a̱smai̱ |
ati̍ | dra̱va̱ | sā̱ra̱me̱yau | śvānau̍ | ca̱tu̱ḥ-a̱kṣau | śa̱balau̍ | sā̱dhunā̍ | pa̱thā |
atha̍ | pi̱tṝn | su̱-vi̱datrā̍n | upa̍ | i̱hi̱ | ya̱mena̍ | ye | sa̱dha̱-māda̍m | mada̍nti |
yau | te̱ | śvānau̍ | ya̱ma̱ | ra̱kṣi̱tārau̍ | ca̱tu̱ḥ-a̱kṣau | pa̱thi̱rakṣī̱ iti̍ pa̱thi̱-rakṣī̍ | nṛ̱-cakṣa̍sau |
tābhyā̍m | e̱na̱m | pari̍ | de̱hi̱ | rā̱ja̱n | sva̱sti | ca̱ | a̱smai̱ | a̱na̱mī̱vam | ca̱ | dhe̱hi̱ |
u̱ru̱-na̱sau | a̱su̱-tṛpau̍ | u̱du̱mba̱lau | ya̱masya̍ | dū̱tau | ca̱ra̱ta̱ḥ | janā̍n | anu̍ |
tau | a̱smabhya̍m | dṛ̱śaye̍ | sūryā̍ya | puna̍ḥ | dā̱tā̱m | asu̍m | a̱dya | i̱ha | bha̱dram |
ya̱māya̍ | soma̍m | su̱nu̱ta̱ | ya̱māya̍ | ju̱hu̱ta̱ | ha̱viḥ |
ya̱mam | ha̱ | ya̱jñaḥ | ga̱ccha̱ti̱ | a̱gni-dū̍taḥ | ara̍m-kṛtaḥ |
ya̱māya̍ | ghṛ̱ta-va̍t | ha̱viḥ | ju̱hota̍ | pra | ca̱ | ti̱ṣṭha̱ta̱ |
saḥ | na̱ḥ | de̱veṣu̍ | ā | ya̱ma̱t | dī̱rgham | āyu̍ḥ | pra | jī̱vase̍ |
ya̱māya̍ | madhu̍mat-tamam | rājñe̍ | ha̱vyam | ju̱ho̱ta̱na̱ |
i̱dam | nama̍ḥ | ṛṣi̍-bhyaḥ | pū̱rva̱-jebhya̍ḥ | pūrve̍bhyaḥ | pa̱thi̱kṛt-bhya̍ḥ |
tri-ka̍drukebhiḥ | pa̱ta̱ti̱ | ṣaṭ | u̱rvīḥ | eka̍m | it | bṛ̱hat |
tri̱-stup | gā̱ya̱trī | chandā̍ṁsi | sarvā̍ | tā | ya̱me | ā-hi̍tā |
ut | ī̱ra̱tā̱m | ava̍re | ut | parā̍saḥ | ut | ma̱dhya̱māḥ | pi̱tara̍ḥ | so̱myāsa̍ḥ |
asu̍m | ye | ī̱yuḥ | a̱vṛ̱kāḥ | ṛ̱ta̱-jñāḥ | te | na̱ḥ | a̱va̱ntu̱ | pi̱tara̍ḥ | have̍ṣu |
i̱dam | pi̱tṛ-bhya̍ḥ | nama̍ḥ | a̱stu̱ | a̱dya | ye | pūrvā̍saḥ | ye | upa̍rāsaḥ | ī̱yuḥ |
ye | pārthi̍ve | raja̍si | ā | ni-sa̍ttāḥ | ye | vā̱ | nū̱nam | su̱-vṛ̱janā̍su | vi̱kṣu |
ā | a̱ham | pi̱tṝn | su̱-vi̱datrā̍n | a̱vi̱tsi̱ | napā̍tam | ca̱ | vi̱-krama̍ṇam | ca̱ | viṣṇo̍ḥ |
ba̱rhi̱-sada̍ḥ | ye | sva̱dhayā̍ | su̱tasya̍ | bhaja̍nta | pi̱tvaḥ | te | i̱ha | ā-ga̍miṣṭhāḥ |
barhi̍-sadaḥ | pi̱ta̱ra̱ḥ | ū̱tī | a̱rvāk | i̱mā | va̱ḥ | ha̱vyā | ca̱kṛ̱ma̱ | ju̱ṣadhva̍m |
te | ā | ga̱ta̱ | ava̍sā | śam-ta̍mena | atha̍ | na̱ḥ | śam | yoḥ | a̱ra̱paḥ | da̱dhā̱ta̱ |
upa̍-hūtāḥ | pi̱tara̍ḥ | so̱myāsa̍ḥ | ba̱rhi̱ṣye̍ṣu | ni̱-dhiṣu̍ | pri̱yeṣu̍ |
te | ā | ga̱ma̱ntu̱ | te | i̱ha | śru̱va̱ntu̱ | adhi̍ | bru̱va̱ntu̱ | te | a̱va̱ntu̱ | a̱smān |
ā̱-acya̍ | jānu̍ | da̱kṣi̱ṇa̱taḥ | ni̱-sadya̍ | i̱mam | ya̱jñam | a̱bhi | gṛ̱ṇī̱ta̱ | viśve̍ |
mā | hi̱ṁsi̱ṣṭa̱ | pi̱ta̱ra̱ḥ | kena̍ | ci̱t | na̱ḥ | yat | va̱ḥ | āga̍ḥ | pu̱ru̱ṣatā̍ | karā̍ma |
āsī̍nāsaḥ | a̱ru̱ṇīnā̍m | u̱pa-sthe̍ | ra̱yim | dha̱tta̱ | dā̱śuṣe̍ | martyā̍ya |
pu̱trebhya̍ḥ | pi̱ta̱ra̱ḥ | tasya̍ | vasva̍ḥ | pra | ya̱ccha̱ta̱ | te | i̱ha | ūrja̍m | da̱dhā̱ta̱ |
ye | na̱ḥ | pūrve̍ | pi̱tara̍ḥ | so̱myāsa̍ḥ | a̱nu̱-ū̱hi̱re | so̱ma̱-pī̱tham | vasi̍ṣṭhāḥ |
tebhi̍ḥ | ya̱maḥ | sa̱m-ra̱rā̱ṇaḥ | ha̱vīṁṣi̍ | u̱śan | u̱śat-bhi̍ḥ | pra̱ti̱-kā̱mam | a̱ttu̱ |
ye | ta̱tṛ̱ṣuḥ | de̱va̱-trā | jeha̍mānāḥ | ho̱trā̱-vida̍ḥ | stoma̍-taṣṭāsaḥ | a̱rkaiḥ |
ā | a̱gne̱ | yā̱hi̱ | su̱-vi̱datre̍bhiḥ | a̱rvāṅ | sa̱tyaiḥ | ka̱vyaiḥ | pi̱tṛ-bhi̍ḥ | gha̱rma̱sat-bhi̍ḥ |
ye | sa̱tyāsa̍ḥ | ha̱vi̱ḥ-ada̍ḥ | ha̱vi̱ḥ-pāḥ | indre̍ṇa | de̱vaiḥ | sa̱-ratha̍m | dadhā̍nāḥ |
ā | a̱gne̱ | yā̱hi̱ | sa̱hasra̍m | de̱va̱-va̱ndaiḥ | parai̍ḥ | pūrvai̍ḥ | pi̱tṛ-bhi̍ḥ | gha̱rma̱sat-bhi̍ḥ |
agni̍-svāttāḥ | pi̱ta̱ra̱ḥ | ā | i̱ha | ga̱ccha̱ta̱ | sada̍ḥ-sadaḥ | sa̱da̱ta̱ | su̱-pra̱nī̱ta̱ya̱ḥ |
a̱tta | ha̱vīṁṣi̍ | pra-ya̍tāni | ba̱rhiṣi̍ | atha̍ | ra̱yim | sarva̍-vīram | da̱dhā̱ta̱na̱ |
tvam | a̱gne̱ | ī̱ḻi̱taḥ | jā̱ta̱-ve̱da̱ḥ | avā̍ṭ | ha̱vyāni̍ | su̱ra̱bhīṇi̍ | kṛ̱tvī |
pra | a̱dā̱ḥ | pi̱tṛ-bhya̍ḥ | sva̱dhayā̍ | te | a̱kṣa̱n | a̱ddhi | tvam | de̱va̱ | pra-ya̍tā | ha̱vīṁṣi̍ |
ye | ca̱ | i̱ha | pi̱tara̍ḥ | ye | ca̱ | na | i̱ha | yān | ca̱ | vi̱dma | yān | ū̱m̐ iti̍ | ca̱ | na | pra̱-vi̱dma |
tvam | ve̱ttha̱ | yati̍ | te | jā̱ta̱-ve̱da̱ḥ | sva̱dhābhi̍ḥ | ya̱jñam | su-kṛ̍tam | ju̱ṣa̱sva̱ |
ye | a̱gni̱-da̱gdhāḥ | ye | ana̍gni-dagdhāḥ | madhye̍ | di̱vaḥ | sva̱dhayā̍ | mā̱daya̍nte |
tebhi̍ḥ | sva̱-rāṭ | asu̍-nītim | e̱tām | ya̱thā̱-va̱śam | ta̱nva̍m | ka̱lpa̱ya̱sva̱ |
mā | e̱na̱m | a̱gne̱ | vi | da̱ha̱ḥ | mā | a̱bhi | śo̱ca̱ḥ | mā | a̱sya̱ | tvaca̍m | ci̱kṣi̱pa̱ḥ | mā | śarī̍ram |
ya̱dā | śṛ̱tam | kṛ̱ṇava̍ḥ | jā̱ta̱-ve̱da̱ḥ | atha̍ | ī̱m | e̱na̱m | pra | hi̱ṇu̱tā̱t | pi̱tṛ-bhya̍ḥ |
śṛ̱tam | ya̱dā | kara̍si | jā̱ta̱-ve̱da̱ḥ | atha̍ | ī̱m | e̱na̱m | pari̍ | da̱ttā̱t | pi̱tṛ-bhya̍ḥ |
ya̱dā | gacchā̍ti | asu̍-nītim | e̱tām | atha̍ | de̱vānā̍m | va̱śa̱-nīḥ | bha̱vā̱ti̱ |
sūrya̍m | cakṣu̍ḥ | ga̱ccha̱tu̱ | vāta̍m | ā̱tmā | dyām | ca̱ | ga̱ccha̱ | pṛ̱thi̱vīm | ca̱ | dharma̍ṇā |
a̱paḥ | vā̱ | ga̱ccha̱ | yadi̍ | tatra̍ | te̱ | hi̱tam | oṣa̍dhīṣu | prati̍ | ti̱ṣṭha̱ | śarī̍raiḥ |
a̱jaḥ | bhā̱gaḥ | tapa̍sā̱ | tam | ta̱pa̱sva̱ | tam | te̱ | śo̱ciḥ | ta̱pa̱tu̱ | tam | te̱ | a̱rciḥ |
yāḥ | te̱ | śi̱vāḥ | ta̱nva̍ḥ | jā̱ta̱-ve̱da̱ḥ | tābhi̍ḥ | va̱ha̱ | e̱na̱m | su̱-kṛtā̍m | ū̱m̐ iti̍ | lo̱kam |
ava̍ | sṛ̱ja̱ | puna̍ḥ | a̱gne̱ | pi̱tṛ-bhya̍ḥ | yaḥ | te̱ | ā-hu̍taḥ | cara̍ti | sva̱dhābhi̍ḥ |
āyu̍ḥ | vasā̍naḥ | upa̍ | ve̱tu̱ | śeṣa̍ḥ | sam | ga̱ccha̱tā̱m | ta̱nvā̍ | jā̱ta̱-ve̱da̱ḥ |
yat | te̱ | kṛ̱ṣṇaḥ | śa̱ku̱naḥ | ā̱-tu̱toda̍ | pi̱pī̱laḥ | sa̱rpaḥ | u̱ta | vā̱ | śvāpa̍daḥ |
a̱gniḥ | tat | vi̱śva̱-at | a̱ga̱dam | kṛ̱ṇo̱tu̱ | soma̍ḥ | ca̱ | yaḥ | brā̱hma̱ṇān | ā̱-vi̱veśa̍ |
a̱gneḥ | varma̍ | pari̍ | gobhi̍ḥ | vya̱ya̱sva̱ | sam | pra | ū̱ṇu̱ṣva̱ | pīva̍sā | meda̍sā | ca̱ |
na | it | tvā̱ | dhṛ̱ṣṇuḥ | hara̍sā | jarhṛ̍ṣāṇaḥ | da̱dhṛk | vi̱-dha̱kṣyan | pa̱ri̱-a̱ṅkhayā̍te |
i̱mam | a̱gne̱ | ca̱ma̱sam | mā | vi | ji̱hva̱ra̱ḥ | pri̱yaḥ | de̱vānā̍m | u̱ta | so̱myānā̍m |
e̱ṣaḥ | yaḥ | ca̱ma̱saḥ | de̱va̱-pāna̍ḥ | tasmi̍n | de̱vāḥ | a̱mṛtā̍ḥ | mā̱da̱ya̱nte̱ |
kra̱vya̱-ada̍m | a̱gnim | pra | hi̱ṇo̱mi̱ | dū̱ram | ya̱ma-rā̍jñaḥ | ga̱ccha̱tu̱ | ri̱pra̱-vā̱haḥ |
i̱ha | e̱va | a̱yam | ita̍raḥ | jā̱ta-ve̍dāḥ | de̱vebhya̍ḥ | ha̱vyam | va̱ha̱tu̱ | pra̱-jā̱nan |
yaḥ | a̱gniḥ | kra̱vya̱-at | pra̱-vi̱veśa̍ | va̱ḥ | gṛ̱ham | i̱mam | paśya̍n | ita̍ram | jā̱ta-ve̍dasam |
tam | ha̱rā̱mi̱ | pi̱tṛ̱-ya̱jñāya̍ | de̱vam | saḥ | gha̱rmam | i̱nvā̱t | pa̱ra̱me | sa̱dha-sthe̍ |
yaḥ | a̱gniḥ | kra̱vya̱-vāha̍naḥ | pi̱tṝn | yakṣa̍t | ṛ̱ta̱-vṛdha̍ḥ |
pra | it | ū̱m̐ iti̍ | ha̱vyāni̍ | vo̱ca̱ti̱ | de̱vebhya̍ḥ | ca̱ | pi̱tṛ-bhya̍ḥ | ā |
u̱śanta̍ḥ | tvā̱ | ni | dhī̱ma̱hi̱ | u̱śanta̍ḥ | sam | i̱dhī̱ma̱hi̱ |
u̱śan | u̱śa̱taḥ | ā | va̱ha̱ | pi̱tṝn | ha̱viṣe̍ | atta̍ve |
yam | tvam | a̱gne̱ | sa̱m-ada̍haḥ | tam | ū̱m̐ iti̍ | niḥ | vā̱pa̱ya̱ | puna̱riti̍ |
ki̱yāmbu̍ | atra̍ | ro̱ha̱tu̱ | pā̱ka̱-dū̱rvā | vi-a̍lkaśā |
śīti̍ke | śīti̍kā-vati | hlādi̍ke | hlādi̍kā-vati |
ma̱ṇḍū̱kyā̍ | su | sam | ga̱ma̱ḥ | i̱mam | su | a̱gnim | ha̱rṣa̱ya̱ |
tvaṣṭā̍ | du̱hi̱tre | va̱ha̱tum | kṛ̱ṇo̱ti̱ | iti̍ | i̱dam | viśva̍m | bhuva̍nam | sam | e̱ti̱ |
ya̱masya̍ | mā̱tā | pa̱ri̱-u̱hyamā̍nā | ma̱haḥ | jā̱yā | viva̍svataḥ | na̱nā̱śa̱ |
apa̍ | a̱gū̱ha̱n | a̱mṛtā̍m | martye̍bhyaḥ | kṛ̱tvī | sa-va̍rṇām | a̱da̱du̱ḥ | viva̍svate |
u̱ta | a̱śvinau̍ | a̱bha̱ra̱t | yat | tat | āsī̍t | aja̍hāt | ū̱m̐ iti̍ | dvā | mi̱thu̱nā | sa̱ra̱ṇyūḥ |
pū̱ṣā | tvā̱ | i̱taḥ | cya̱va̱ya̱tu̱ | pra | vi̱dvān | ana̍ṣṭa-paśuḥ | bhuva̍nasya | go̱pāḥ |
saḥ | tvā̱ | e̱tebhya̍ḥ | pari̍ | da̱da̱t | pi̱tṛ-bhya̍ḥ | a̱gniḥ | de̱vebhya̍ḥ | su̱-vi̱da̱triye̍bhyaḥ |
āyu̍ḥ | vi̱śva-ā̍yuḥ | pari̍ | pā̱sa̱ti̱ | tvā̱ | pū̱ṣā | tvā̱ | pā̱tu̱ | pra-pa̍the | pu̱rastā̍t |
yatra̍ | āsa̍te | su̱-kṛta̍ḥ | yatra̍ | te | ya̱yuḥ | tatra̍ | tvā̱ | de̱vaḥ | sa̱vi̱tā | da̱dhā̱tu̱ |
pū̱ṣā | i̱māḥ | āśā̍ḥ | anu̍ | ve̱da̱ | sarvā̍ḥ | saḥ | a̱smān | abha̍ya-tamena | ne̱ṣa̱t |
sva̱sti̱-dāḥ | āghṛ̍ṇiḥ | sarva̍-vīraḥ | apra̍-yucchan | pu̱raḥ | e̱tu̱ | pra̱-jā̱nan |
pra-pa̍the | pa̱thām | a̱ja̱ni̱ṣṭa̱ | pū̱ṣā | pra-pa̍the | di̱vaḥ | pra-pa̍the | pṛ̱thi̱vyāḥ |
u̱bhe iti̍ | a̱bhi | pri̱yata̍me̱ iti̍ pri̱ya-ta̍me | sa̱dhasthe̱ iti̍ sa̱dha-sthe̍ | ā | ca̱ | parā̍ | ca̱ | ca̱ra̱ti̱ | pra̱-jā̱nan |
sara̍svatīm | de̱va̱-yanta̍ḥ | ha̱va̱nte̱ | sara̍svatīm | a̱dhva̱re | tā̱yamā̍ne |
sara̍svatīm | su̱-kṛta̍ḥ | a̱hva̱ya̱nta̱ | sara̍svatī | dā̱śuṣe̍ | vārya̍m | dā̱t |
sara̍svati | yā | sa̱-ratha̍m | ya̱yātha̍ | sva̱dhābhi̍ḥ | de̱vi̱ | pi̱tṛ-bhi̍ḥ | mada̍ntī |
ā̱-sadya̍ | a̱smin | ba̱rhiṣi̍ | mā̱da̱ya̱sva̱ | a̱na̱mī̱vāḥ | iṣa̍ḥ | ā | dhe̱hi̱ | a̱sme iti̍ |
sara̍svatīm | yām | pi̱tara̍ḥ | hava̍nte | da̱kṣi̱ṇā | ya̱jñam | a̱bhi̱-nakṣa̍māṇāḥ |
sa̱ha̱sra̱-a̱rgham | i̱ḻaḥ | atra̍ | bhā̱gam | rā̱yaḥ | poṣa̍m | yaja̍māneṣu | dhe̱hi̱ |
āpa̍ḥ | a̱smān | mā̱tara̍ḥ | śu̱ndha̱ya̱ntu̱ | ghṛ̱tena̍ | na̱ḥ | ghṛ̱ta̱-pva̍ḥ | pu̱na̱ntu̱ |
viśva̍m | hi | ri̱pram | pra̱-vaha̍nti | de̱vīḥ | ut | it | ā̱bhya̱ḥ | śuci̍ḥ | ā | pū̱taḥ | e̱mi̱ |
dra̱psaḥ | ca̱ska̱nda̱ | pra̱tha̱mān | anu̍ | dyūn | i̱mam | ca̱ | yoni̍m | anu̍ | yaḥ | ca̱ | pūrva̍ḥ |
sa̱mā̱nam | yoni̍m | anu̍ | sa̱m-cara̍ntam | dra̱psam | ju̱ho̱mi̱ | anu̍ | sa̱pta | hotrā̍ḥ |
yaḥ | te̱ | dra̱psaḥ | skanda̍ti | yaḥ | te̱ | a̱ṁśuḥ | bā̱hu-cyu̍taḥ | dhi̱ṣaṇā̍yāḥ | u̱pa-sthā̍t |
a̱dhva̱ryoḥ | vā̱ | pari̍ | vā̱ | yaḥ | pa̱vitrā̍t | tam | te̱ | ju̱ho̱mi̱ | mana̍sā | vaṣa̍ṭ-kṛtam |
yaḥ | te̱ | dra̱psaḥ | ska̱nnaḥ | yaḥ | te̱ | a̱ṁśuḥ | a̱vaḥ | ca̱ | yaḥ | pa̱raḥ | sru̱cā |
a̱yam | de̱vaḥ | bṛha̱spati̍ḥ | sam | tam | si̱ñca̱tu̱ | rādha̍se |
paya̍svatīḥ | oṣa̍dhayaḥ | paya̍svat | mā̱ma̱kam | vaca̍ḥ |
a̱pām | paya̍svat | it | paya̍ḥ | tena̍ | mā̱ | sa̱ha | śu̱ndha̱ta̱ |
para̍m | mṛ̱tyo̱ iti̍ | anu̍ | parā̍ | i̱hi̱ | panthā̍m | yaḥ | te̱ | svaḥ | ita̍raḥ | de̱va̱-yānā̍t |
cakṣu̍ṣmate | śṛ̱ṇva̱te | te̱ | bra̱vī̱mi̱ | mā | na̱ḥ | pra̱-jām | ri̱ri̱ṣa̱ḥ | mā | u̱ta | vī̱rān |
mṛ̱tyoḥ | pa̱dam | yo̱paya̍ntaḥ | yat | aita̍ | drāghī̍yaḥ | āyu̍ḥ | pra̱-ta̱ram | dadhā̍nāḥ |
ā̱-pyāya̍mānāḥ | pra̱-jayā̍ | dhane̍na | śu̱ddhāḥ | pū̱tāḥ | bha̱va̱ta̱ | ya̱jñi̱yā̱sa̱ḥ |
i̱me | jī̱vāḥ | vi | mṛ̱taiḥ | ā | a̱va̱vṛ̱tra̱n | abhū̍t | bha̱drā | de̱va-hū̍tiḥ | na̱ḥ | a̱dya |
prāñca̍ḥ | a̱gā̱ma̱ | nṛ̱taye̍ | hasā̍ya | drāghī̍yaḥ | āyu̍ḥ | pra̱-ta̱ram | dadhā̍nāḥ |
i̱mam | jī̱vebhya̍ḥ | pa̱ri̱-dhim | dā̱dhā̱mi̱ | mā | e̱ṣā̱m | nu | gā̱t | apa̍raḥ | artha̍m | e̱tam |
śa̱tam | jī̱va̱ntu̱ | śa̱rada̍ḥ | pu̱rū̱cīḥ | a̱ntaḥ | mṛ̱tyum | da̱dha̱tā̱m | parva̍tena |
yathā̍ | ahā̍ni | a̱nu̱-pū̱rvam | bhava̍nti | yathā̍ | ṛ̱tava̍ḥ | ṛ̱tu-bhi̍ḥ | ya̱nti | sā̱dhu |
yathā̍ | na | pūrva̍m | apa̍raḥ | jahā̍ti | e̱va | dhā̱ta̱ḥ | āyū̍ṁṣi | ka̱lpa̱ya̱ | e̱ṣām |
ā | ro̱ha̱ta̱ | āyu̍ḥ | ja̱rasa̍m | vṛ̱ṇā̱nāḥ | a̱nu̱-pū̱rvam | yata̍mānāḥ | yati̍ | stha |
i̱ha | tvaṣṭā̍ | su̱-jani̍mā | sa̱-joṣā̍ḥ | dī̱rgham | āyu̍ḥ | ka̱ra̱ti̱ | jī̱vase̍ | va̱ḥ |
i̱māḥ | nārī̍ḥ | a̱vi̱dha̱vāḥ | su̱-patnī̍ḥ | ā̱-añja̍nena | sa̱rpiṣā̍ | sam | vi̱śa̱ntu̱ |
a̱na̱śrava̍ḥ | a̱na̱mī̱vāḥ | su̱-ratnā̍ḥ | ā | ro̱ha̱ntu̱ | jana̍yaḥ | yoni̍m | agre̍ |
ut | ī̱rṣva̱ | nā̱ri̱ | a̱bhi | jī̱va̱-lo̱kam | ga̱ta-a̍sum | e̱tam | upa̍ | śe̱ṣe̱ | ā | i̱hi̱ |
ha̱sta̱-grā̱bhasya̍ | di̱dhi̱ṣoḥ | tava̍ | i̱dam | patyu̍ḥ | ja̱ni̱-tvam | a̱bhi | sam | ba̱bhū̱tha̱ |
dhanu̍ḥ | hastā̍t | ā̱-dadā̍naḥ | mṛ̱tasya̍ | a̱sme iti̍ | kṣa̱trāya̍ | varca̍se | balā̍ya |
atra̍ | e̱va | tvam | i̱ha | va̱yam | su̱-vīrā̍ḥ | viśvā̍ḥ | spṛdha̍ḥ | a̱bhi-mā̍tīḥ | ja̱ye̱ma̱ |
upa̍ | sa̱rpa̱ | mā̱tara̍m | bhūmi̍m | e̱tām | u̱ru̱-vyaca̍sam | pṛ̱thi̱vīm | su̱-śevā̍m |
ūrṇa̍-mradāḥ | yu̱va̱tiḥ | dakṣi̍ṇā-vate | e̱ṣā | tvā̱ | pā̱tu̱ | niḥ-ṛ̍teḥ | u̱pa-sthā̍t |
ut | śva̱ñca̱sva̱ | pṛ̱thi̱vi̱ | mā | ni | bā̱dha̱thā̱ḥ | su̱-u̱pā̱ya̱nā | a̱smai̱ | bha̱va̱ | su̱-u̱pa̱va̱ñca̱nā |
mā̱tā | pu̱tram | yathā̍ | si̱cā | a̱bhi | e̱na̱m | bhū̱me̱ | ū̱rṇu̱hi̱ |
u̱t-śvañca̍mānā | pṛ̱thi̱vī | su | ti̱ṣṭha̱tu̱ | sa̱hasra̍m | mita̍ḥ | upa̍ | hi | śraya̍ntām |
te | gṛ̱hāsa̍ḥ | ghṛ̱ta̱-ścuta̍ḥ | bha̱va̱ntu̱ | vi̱śvāhā̍ | a̱smai̱ | śa̱ra̱ṇāḥ | sa̱ntu̱ | atra̍ |
ut | te̱ | sta̱bhnā̱mi̱ | pṛ̱thi̱vīm | tvat | pari̍ | i̱mam | lo̱gam | ni̱-dadha̍t | mo iti̍ | a̱ham | ri̱ṣa̱m |
e̱tām | sthūṇā̍m | pi̱tara̍ḥ | dhā̱ra̱ya̱ntu̱ | te̱ | atra̍ | ya̱maḥ | sada̍nā | te̱ | mi̱no̱tu̱ |
pra̱tī̱cīne̍ | mām | aha̍ni | iṣvā̍ḥ | pa̱rṇam-i̍va | ā | da̱dhu̱ḥ |
pra̱tīcī̍m | ja̱gra̱bha̱ | vāca̍m | aśva̍m | ra̱śa̱nayā̍ | ya̱thā̱ |
ni | va̱rta̱dhva̱m | mā | anu̍ | gā̱ta̱ | a̱smān | si̱sa̱kta̱ | re̱va̱tī̱ḥ |
agnī̍ṣomā | pu̱na̱rva̱sū̱ iti̍ punaḥ-vasū | a̱sme iti̍ | dhā̱ra̱ya̱ta̱m | ra̱yim |
puna̍ḥ | e̱nā̱ḥ | ni | va̱rta̱ya̱ | puna̍ḥ | e̱nā̱ḥ | ni | ā | ku̱ru̱ |
indra̍ | e̱nā̱ḥ | ni | ya̱ccha̱tu̱ | a̱gniḥ | e̱nā̱ḥ | u̱pa̱-āja̍tu |
puna̍ḥ | e̱tāḥ | ni | va̱rta̱ntā̱m | a̱smin | pu̱ṣya̱ntu̱ | go-pa̍tau |
i̱ha | e̱va | a̱gne̱ | ni | dhā̱ra̱ya̱ | i̱ha | ti̱ṣṭha̱tu̱ | yā | ra̱yiḥ |
yat | ni̱-yāna̍m | ni̱-aya̍nam | sa̱m-jñāna̍m | yat | pa̱rā̱-aya̍nam |
ā̱-varta̍nam | ni̱-varta̍nam | yaḥ | go̱pāḥ | api̍ | tam | hu̱ve̱ |
yaḥ | u̱t-āna̍ṭ | vi̱-aya̍nam | yaḥ | u̱t-āna̍ṭ | pa̱rā̱-aya̍nam |
ā̱-varta̍nam | ni̱-varta̍nam | api̍ | go̱pāḥ | ni | va̱rta̱tā̱m |
ā | ni̱-va̱rta̱ | ni | va̱rta̱ya̱ | puna̍ḥ | na̱ḥ | i̱ndra̱ | gāḥ | de̱hi̱ |
jī̱vābhi̍ḥ | bhu̱na̱jā̱ma̱hai̱ |
pari̍ | va̱ḥ | vi̱śvata̍ḥ | da̱dhe̱ | ū̱rjā | ghṛ̱tena̍ | paya̍sā |
ye | de̱vāḥ | ke | ca̱ | ya̱jñiyā̍ḥ | te | ra̱yyā | sam | sṛ̱ja̱ntu̱ | na̱ḥ |
ā | ni̱-va̱rta̱na̱ | va̱rta̱ya̱ | ni | ni̱-va̱rta̱na̱ | va̱rta̱ya̱ |
bhūmyā̍ḥ | cata̍sraḥ | pra̱-diśa̍ḥ | tābhya̍ḥ | e̱nā̱ḥ | ni | va̱rta̱ya̱ |
bha̱dram | na̱ḥ | api̍ | vā̱ta̱ya̱ | mana̍ḥ |
a̱gnim | ī̱ḻe̱ | bhu̱jām | yavi̍ṣṭham | śā̱sā | mi̱tram | du̱ḥ-dharī̍tum |
yasya̍ | dharma̍n | sva̍ḥ | enī̍ḥ | sa̱pa̱ryanti̍ | mā̱tuḥ | ūdha̍ḥ |
yam | ā̱sā | kṛ̱pa-nī̍ḻam | bhā̱sā-ke̍tum | va̱rdhaya̍nti |
bhrāja̍te | śreṇi̍-dan |
a̱ryaḥ | vi̱śām | gā̱tuḥ | e̱ti̱ | pra | yat | āna̍ṭ | di̱vaḥ | antā̍n |
ka̱viḥ | a̱bhram | dīdyā̍naḥ |
ju̱ṣat | ha̱vyā | mānu̍ṣasya | ū̱rdhvaḥ | ta̱sthau̱ | ṛbhvā̍ | ya̱jñe |
mi̱nvan | sadma̍ | pu̱raḥ | e̱ti̱ |
saḥ | hi | kṣema̍ḥ | ha̱viḥ | ya̱jñaḥ | śru̱ṣṭī | it | a̱sya̱ | gā̱tuḥ | e̱ti̱ |
a̱gnim | de̱vāḥ | vāśī̍-mantam |
ya̱jña̱-saha̍m | duva̍ḥ | i̱ṣe̱ | a̱gnim | pūrva̍sya | śeva̍sya |
adre̍ḥ | sū̱num | ā̱yum | ā̱hu̱ḥ |
nara̍ḥ | ye | ke | ca̱ | a̱smat | ā | viśvā̍ | it | te | vā̱me | ā | syu̱riti̍ syuḥ |
a̱gnim | ha̱viṣā̍ | vardha̍ntaḥ |
kṛ̱ṣṇaḥ | śve̱taḥ | a̱ru̱ṣaḥ | yāma̍ḥ | a̱sya̱ | bra̱dhnaḥ | ṛ̱jraḥ | u̱ta | śoṇa̍ḥ | yaśa̍svān |
hira̍ṇya-rūpam | jani̍tā | ja̱jā̱na̱ |
e̱va | te̱ | a̱gne̱ | vi̱-ma̱daḥ | ma̱nī̱ṣām | ūrja̍ḥ | na̱pā̱t | a̱mṛte̍bhiḥ | sa̱-joṣā̍ḥ |
gira̍ḥ | ā | va̱kṣa̱t | su̱-ma̱tīḥ | i̱yā̱naḥ | iṣa̍m | ūrja̍m | su̱-kṣi̱tim | viśva̍m | ā | a̱bhā̱ritya̍bhāḥ |
ā | a̱gnim | na | svavṛ̍kti-bhiḥ | hotā̍ram | tvā̱ | vṛ̱ṇī̱ma̱he̱ |
ya̱jñāya̍ | stī̱rṇa-ba̍rhiṣe | vi | va̱ḥ | made̍ | śī̱ram | pā̱va̱ka-śo̍ciṣam | viva̍kṣase |
tvām | ū̱m̐ iti̍ | te | su̱-ā̱bhuva̍ḥ | śu̱mbhanti̍ | aśva̍-rādhasaḥ |
veti̍ | tvām | u̱pa̱-seca̍nī | vi | va̱ḥ | made̍ | ṛjī̍tiḥ | a̱gne̱ | ā-hu̍tiḥ | viva̍kṣase |
tve iti̍ | dha̱rmāṇa̍ḥ | ā̱sa̱te̱ | ju̱hūbhi̍ḥ | si̱ñca̱tīḥ-i̍va |
kṛ̱ṣṇā | rū̱pāṇi̍ | arju̍nā | vi | va̱ḥ | made̍ | viśvā̍ḥ | adhi̍ | śriya̍ḥ | dhi̱ṣe̱ | viva̍kṣase |
yam | a̱gne̱ | manya̍se | ra̱yim | saha̍sā-van | a̱ma̱rtya̱ |
tam | ā | na̱ḥ | vāja̍-sātaye | vi | va̱ḥ | made̍ | ya̱jñeṣu̍ | ci̱tram | ā | bha̱ra̱ | viva̍kṣase |
a̱gniḥ | jā̱taḥ | atha̍rvaṇā | vi̱dat | viśvā̍ni | kāvyā̍ |
bhuva̍t | dū̱taḥ | vi̱vasva̍taḥ | vi | va̱ḥ | made̍ | pri̱yaḥ | ya̱masya̍ | kāmya̍ḥ | viva̍kṣase |
tvām | ya̱jñeṣu̍ | ī̱ḻa̱te̱ | agne̍ | pra̱-ya̱ti | a̱dhva̱re |
tvam | vasū̍ni | kāmyā̍ | vi | va̱ḥ | made̍ | viśvā̍ | da̱dhā̱si̱ | dā̱śuṣe̍ | viva̍kṣase |
tvām | ya̱jñeṣu̍ | ṛ̱tvija̍m | cāru̍m | a̱gne̱ | ni | se̱di̱re̱ |
ghṛ̱ta-pra̍tīkam | manu̍ṣaḥ | vi | va̱ḥ | made̍ | śu̱kram | ceti̍ṣṭham | a̱kṣa-bhi̍ḥ | viva̍kṣase |
agne̍ | śu̱kreṇa̍ | śo̱ciṣā̍ | u̱ru | pra̱tha̱ya̱se̱ | bṛ̱hat |
a̱bhi̱-kranda̍n | vṛ̱ṣa̱-ya̱se̱ | vi | va̱ḥ | made̍ | garbha̍m | da̱dhā̱si̱ | jā̱miṣu̍ | viva̍kṣase |
kuha̍ | śru̱taḥ | indra̍ḥ | kasmi̍n | a̱dya | jane̍ | mi̱traḥ | na | śrū̱ya̱te̱ |
ṛṣī̍ṇām | vā̱ | yaḥ | kṣaye̍ | guhā̍ | vā̱ | carkṛ̍ṣe | gi̱rā |
i̱ha | śru̱taḥ | indra̍ḥ | a̱sme iti̍ | a̱dya | stave̍ | va̱jrī | ṛcī̍ṣamaḥ |
mi̱traḥ | na | yaḥ | jane̍ṣu | ā | yaśa̍ḥ | ca̱kre | asā̍mi | ā |
ma̱haḥ | yaḥ | pati̍ḥ | śava̍saḥ | asā̍mi | ā | ma̱haḥ | nṛ̱mṇasya̍ | tū̱tu̱jiḥ |
bha̱rtā | vajra̍sya | dhṛ̱ṣṇoḥ | pi̱tā | pu̱tram-i̍va | pri̱yam |
yu̱jā̱naḥ | aśvā̍ | vāta̍sya | dhunī̱ iti̍ | de̱vaḥ | de̱vasya̍ | va̱jri̱-va̱ḥ |
syantā̍ | pa̱thā | vi̱rukma̍tā | sṛ̱jā̱naḥ | sto̱ṣi̱ | adhva̍naḥ |
tvam | tyā | ci̱t | vāta̍sya | aśvā̍ | ā | a̱gā̱ḥ | ṛ̱jrā | tmanā̍ | vaha̍dhyai |
yayo̍ḥ | de̱vaḥ | na | martya̍ḥ | ya̱ntā | naki̍ḥ | vi̱dāyya̍ḥ |
adha̍ | gmantā̍ | u̱śanā̍ | pṛ̱ccha̱te̱ | vā̱m | kat-a̍rthā | na̱ḥ | ā | gṛ̱ham |
ā | ja̱gma̱thu̱ḥ | pa̱rā̱kāt | di̱vaḥ | ca̱ | gmaḥ | ca̱ | martya̍m |
ā | na̱ḥ | i̱ndra̱ | pṛ̱kṣa̱se̱ | a̱smāka̍m | brahma̍ | ut-ya̍tam |
tat | tvā̱ | yā̱cā̱ma̱he̱ | ava̍ḥ | śuṣṇa̍m | yat | han | amā̍nuṣam |
a̱ka̱rmā | dasyu̍ḥ | a̱bhi | na̱ḥ | a̱ma̱ntuḥ | a̱nya-vra̍taḥ | amā̍nuṣaḥ |
tvam | tasya̍ | a̱mi̱tra̱-ha̱n | vadha̍ḥ | dā̱sasya̍ | da̱mbha̱ya̱ |
tvam | na̱ḥ | i̱ndra̱ | śū̱ra̱ | śūrai̍ḥ | u̱ta | tvā-ū̍tāsaḥ | ba̱rhaṇā̍ |
pu̱ru̱-trā | te̱ | vi | pū̱rtaya̍ḥ | nava̍nta | kṣo̱ṇaya̍ḥ | ya̱thā̱ |
tvam | tān | vṛ̱tra̱-hatye̍ | co̱da̱ya̱ḥ | nṝn | kā̱rpā̱ṇe | śū̱ra̱ | va̱jri̱-va̱ḥ |
guhā̍ | yadi̍ | ka̱vī̱nām | vi̱śām | nakṣa̍tra-śavasām |
ma̱kṣu | tā | te̱ | i̱ndra̱ | dā̱na-a̍pnasaḥ | ā̱kṣā̱ṇe | śū̱ra̱ | va̱jri̱-va̱ḥ |
yat | ha̱ | śuṣṇa̍sya | da̱mbhaya̍ḥ | jā̱tam | viśva̍m | sa̱yāva̍-bhiḥ |
mā | a̱ku̱dhrya̍k | i̱ndra̱ | śū̱ra̱ | vasvī̍ḥ | a̱sme iti̍ | bhū̱va̱n | a̱bhiṣṭa̍yaḥ |
va̱yam-va̍yam | te̱ | ā̱sā̱m | su̱mne | syā̱ma̱ | va̱jri̱-va̱ḥ |
a̱sme iti̍ | tā | te̱ | i̱ndra̱ | sa̱ntu̱ | sa̱tyā | ahi̍ṁsantīḥ | u̱pa̱-spṛṣa̍ḥ |
vi̱dyāma̍ | yāsā̍m | bhuja̍ḥ | dhe̱nū̱nām | na | va̱jri̱-va̱ḥ |
a̱ha̱stā | yat | a̱padī̍ | vardha̍ta | kṣāḥ | śacī̍bhiḥ | ve̱dyānā̍m |
śuṣṇa̍m | pari̍ | pra̱-da̱kṣi̱ṇit | vi̱śva-ā̍yave | ni | śi̱śna̱tha̱ḥ |
piba̍-piba | it | i̱ndra̱ | śū̱ra̱ | soma̍m | mā | ri̱ṣa̱ṇya̱ḥ | va̱sa̱vā̱na̱ | vasu̍ḥ | san |
u̱ta | trā̱ya̱sva̱ | gṛ̱ṇa̱taḥ | ma̱ghona̍ḥ | ma̱haḥ | ca̱ | rā̱yaḥ | re̱vata̍ḥ | kṛ̱dhi̱ | na̱ḥ |
yajā̍mahe | indra̍m | vajra̍-dakṣiṇam | harī̍nām | ra̱thya̍m | vi-vra̍tānām |
pra | śmaśru̍ | dodhu̍vat | ū̱rdhva-thā̍ | bhū̱t | vi | senā̍bhiḥ | daya̍mānaḥ | vi | rādha̍sā |
harī̱ iti̍ | nu | a̱sya̱ | yā | vane̍ | vi̱de | vasu̍ | indra̍ḥ | ma̱ghaiḥ | ma̱gha-vā̍ | vṛ̱tra̱-hā | bhu̱va̱t |
ṛ̱bhuḥ | vāja̍ḥ | ṛ̱bhu̱kṣāḥ | pa̱tya̱te̱ | śava̍ḥ | ava̍ | kṣṇau̱mi̱ | dāsa̍sya | nāma̍ | ci̱t |
ya̱dā | vajra̍m | hira̍ṇyam | it | atha̍ | ratha̍m | harī̱ iti̍ | yam | a̱sya̱ | vaha̍taḥ | vi | sū̱ri-bhi̍ḥ |
ā | ti̱ṣṭha̱ti̱ | ma̱gha-vā̍ | sana̍-śrutaḥ | indra̍ḥ | vāja̍sya | dī̱rgha-śra̍vasaḥ | pati̍ḥ |
so iti̍ | ci̱t | nu | vṛ̱ṣṭiḥ | yū̱thyā̍ | svā | sacā̍ | indra̍ḥ | śmaśrū̍ṇi | hari̍tā | a̱bhi | pru̱ṣṇu̱te̱ |
ava̍ | ve̱ti̱ | su̱-kṣaya̍m | su̱te | madhu̍ | ut | it | dhū̱no̱ti̱ | vāta̍ḥ | yathā̍ | vana̍m |
yaḥ | vā̱cā | vi-vā̍caḥ | mṛ̱dhra-vā̍caḥ | pu̱ru | sa̱hasrā̍ | aśi̍vā | ja̱ghāna̍ |
tat-ta̍t | it | a̱sya̱ | pauṁsya̍m | gṛ̱ṇī̱ma̱si̱ | pi̱tā-i̍va | yaḥ | tavi̍ṣīm | va̱vṛ̱dhe | śava̍ḥ |
stoma̍m | te̱ | i̱ndra̱ | vi̱-ma̱dāḥ | a̱jī̱ja̱na̱n | apū̍rvyam | pu̱ru̱-tama̍m | su̱-dāna̍ve |
vi̱dma | hi | a̱sya̱ | bhoja̍nam | i̱nasya̍ | yat | ā | pa̱śum | na | go̱pāḥ | ka̱rā̱ma̱he̱ |
māki̍ḥ | na̱ḥ | e̱nā | sa̱khyā | vi | yau̱ṣu̱ḥ | tava̍ | ca̱ | i̱ndra̱ | vi̱-ma̱dasya̍ | ca̱ | ṛṣe̍ḥ |
vi̱dma | hi | te̱ | pra-ma̍tim | de̱va̱ | jā̱mi̱-vat | a̱sme iti̍ | te̱ | sa̱ntu̱ | sa̱khyā | śi̱vāni̍ |
indra̍ | soma̍m | i̱mam | pi̱ba̱ | madhu̍-mantam | ca̱mū iti̍ | su̱tam |
a̱sme iti̍ | ra̱yim | ni | dhā̱ra̱ya̱ | vi | va̱ḥ | made̍ | sa̱ha̱sriṇa̍m | pu̱ru̱va̱so̱ iti̍ puru-vaso | viva̍kṣase |
tvām | ya̱jñebhi̍ḥ | u̱kthaiḥ | upa̍ | ha̱vyebhi̍ḥ | ī̱ma̱he̱ |
śacī̍-pate | śa̱cī̱nā̱m | vi | va̱ḥ | made̍ | śreṣṭha̍m | na̱ḥ | dhe̱hi̱ | vārya̍m | viva̍kṣase |
yaḥ | pati̍ḥ | vāryā̍ṇām | asi̍ | ra̱dhrasya̍ | co̱di̱tā |
indra̍ | sto̱tṝ̱ṇām | a̱vi̱tā | vi | va̱ḥ | made̍ | dvi̱ṣaḥ | na̱ḥ | pā̱hi̱ | aṁha̍saḥ | viva̍kṣase |
yu̱vam | śa̱krā̱ | mā̱yā̱-vinā̍ | sa̱mī̱cī iti̍ sa̱m-ī̱cī | niḥ | a̱ma̱ntha̱ta̱m |
vi̱-ma̱dena̍ | yat | ī̱ḻi̱tā | nāsa̍tyā | ni̱ḥ-ama̍nthatam |
viśve̍ | de̱vāḥ | a̱kṛ̱pa̱nta̱ | sa̱m-ī̱cyoḥ | ni̱ḥ-pata̍ntyoḥ |
nāsa̍tyau | a̱bru̱va̱n | de̱vāḥ | puna̍ḥ | ā | va̱ha̱tā̱t | iti̍ |
madhu̍-mat | me̱ | pa̱rā̱-aya̍nam | madhu̍-mat | puna̍ḥ | ā̱-aya̍nam |
tā | na̱ḥ | de̱vā̱ | de̱vata̍yā | yu̱vam | madhu̍-mataḥ | kṛ̱ta̱m |
bha̱dram | na̱ḥ | api̍ | vā̱ta̱ya̱ | mana̍ḥ | dakṣa̍m | u̱ta | kratu̍m |
adha̍ | te̱ | sa̱khye | andha̍saḥ | vi | va̱ḥ | made̍ | raṇa̍n | gāva̍ḥ | na | yava̍se | viva̍kṣase |
hṛ̱di̱-spṛśa̍ḥ | te̱ | ā̱sa̱te̱ | viśve̍ṣu | so̱ma̱ | dhāma̍-su |
adha̍ | kāmā̍ḥ | i̱me | mama̍ | vi | va̱ḥ | made̍ | vi | ti̱ṣṭha̱nte̱ | va̱su̱-yava̍ḥ | viva̍kṣase |
u̱ta | vra̱tāni̍ | so̱ma̱ | te̱ | pra | a̱ham | mi̱nā̱mi̱ | pā̱kyā̍ |
adha̍ | pi̱tā-i̍va | sū̱nave̍ | vi | va̱ḥ | made̍ | mṛ̱ḻa | na̱ḥ | a̱bhi | ci̱t | va̱dhāt | viva̍kṣase |
sam | ū̱m̐ iti̍ | pra | ya̱nti̱ | dhī̱taya̍ḥ | sargā̍saḥ | a̱va̱tān-i̍va |
kratu̍m | na̱ḥ | so̱ma̱ | jī̱vase̍ | vi | va̱ḥ | made̍ | dhā̱raya̍ | ca̱ma̱sān-i̍va | viva̍kṣase |
tava̍ | tye | so̱ma̱ | śakti̍-bhiḥ | ni-kā̍māsaḥ | vi | ṛ̱ṇvi̱re̱ |
gṛtsa̍sya | dhīrā̍ḥ | ta̱vasa̍ḥ | vi | va̱ḥ | made̍ | vra̱jam | go-ma̍ntam | a̱śvina̍m | viva̍kṣase |
pa̱śum | na̱ḥ | so̱ma̱ | ra̱kṣa̱si̱ | pu̱ru̱-trā | vi-sthi̍tam | jaga̍t |
sa̱m-ākṛ̍ṇoṣi | jī̱vase̍ | vi | va̱ḥ | made̍ | viśvā̍ | sa̱m-paśya̍n | bhuva̍nā | viva̍kṣase |
tvam | na̱ḥ | so̱ma̱ | vi̱śvata̍ḥ | go̱pāḥ | adā̍bhyaḥ | bha̱va̱ |
sedha̍ | rā̱ja̱n | apa̍ | sridha̍ḥ | vi | va̱ḥ | made̍ | mā | na̱ḥ | du̱ḥ-śaṁsa̍ḥ | ī̱śa̱ta̱ | viva̍kṣase |
tvam | na̱ḥ | so̱ma̱ | su̱-kratu̍ḥ | va̱ya̱ḥ-dheyā̍ya | jā̱gṛ̱hi̱ |
kṣe̱tra̱vit-ta̍raḥ | manu̍ṣaḥ | vi | va̱ḥ | made̍ | dru̱haḥ | na̱ḥ | pā̱hi̱ | aṁha̍saḥ | viva̍kṣase |
tvam | na̱ḥ | vṛ̱tra̱ha̱n-ta̱ma̱ | indra̍sya | i̱ndo̱ iti̍ | śi̱vaḥ | sakhā̍ |
yat | sī̱m | hava̍nte | sa̱m-i̱the | vi | va̱ḥ | made̍ | yudhya̍mānāḥ | to̱ka-sā̍tau | viva̍kṣase |
a̱yam | gha̱ | saḥ | tu̱raḥ | mada̍ḥ | indra̍sya | va̱rdha̱ta̱ | pri̱yaḥ |
a̱yam | ka̱kṣīva̍taḥ | ma̱haḥ | vi | va̱ḥ | made̍ | ma̱tim | vipra̍sya | va̱rdha̱ya̱t | viva̍kṣase |
a̱yam | viprā̍ya | dā̱śuṣe̍ | vājā̍n | i̱ya̱rti̱ | go-ma̍taḥ |
a̱yam | sa̱pta-bhya̍ḥ | ā | vara̍m | vi | va̱ḥ | made̍ | pra | a̱ndham | śro̱ṇam | ca̱ | tā̱ri̱ṣa̱t | viva̍kṣase |
pra | hi | accha̍ | ma̱nī̱ṣāḥ | spā̱rhāḥ | yanti̍ | ni̱-yuta̍ḥ |
pra | da̱srā | ni̱yut-ra̍thaḥ | pū̱ṣā | a̱vi̱ṣṭu̱ | māhi̍naḥ |
yasya̍ | tyat | ma̱hi̱-tvam | vā̱tāpya̍m | a̱yam | jana̍ḥ |
vipra̍ḥ | ā | va̱ṁsa̱t | dhī̱ti-bhi̍ḥ | cike̍ta | su̱-stu̱tī̱nām |
saḥ | ve̱da̱ | su̱-stu̱tī̱nām | indu̍ḥ | na | pū̱ṣā | vṛṣā̍ |
a̱bhi | psura̍ḥ | pru̱ṣā̱ya̱ti̱ | vra̱jam | na̱ḥ | ā | pru̱ṣā̱ya̱ti̱ |
ma̱ṁsī̱mahi̍ | tvā̱ | va̱yam | a̱smāka̍m | de̱va̱ | pū̱ṣa̱n |
ma̱tī̱nām | ca̱ | sādha̍nam | viprā̍ṇām | ca̱ | ā̱-dha̱vam |
prati̍-ardhiḥ | ya̱jñānā̍m | a̱śva̱-ha̱yaḥ | rathā̍nām |
ṛṣi̍ḥ | saḥ | yaḥ | manu̍ḥ-hitaḥ | vipra̍sya | ya̱va̱ya̱t-sa̱khaḥ |
ā̱-dhīṣa̍māṇāyāḥ | pati̍ḥ | śu̱cāyā̍ḥ | ca̱ | śu̱casya̍ | ca̱ |
vā̱sa̱ḥ-vā̱yaḥ | avī̍nām | ā | vāsā̍ṁsi | marmṛ̍jat |
i̱naḥ | vājā̍nām | pati̍ḥ | i̱naḥ | pu̱ṣṭī̱nām | sakhā̍ |
pra | śmaśru̍ | ha̱rya̱taḥ | dū̱dho̱t | vi | vṛthā̍ | yaḥ | adā̍bhyaḥ |
ā | te̱ | ratha̍sya | pū̱ṣa̱n | a̱jāḥ | dhura̍m | va̱vṛ̱tyu̱ḥ |
viśva̍sya | a̱rthina̍ḥ | sakhā̍ | sa̱na̱ḥ-jāḥ | ana̍pa-cyutaḥ |
a̱smāka̍m | ū̱rjā | ratha̍m | pū̱ṣā | a̱vi̱ṣṭu̱ | māhi̍naḥ |
bhuva̍t | vājā̍nām | vṛ̱dhaḥ | i̱mam | na̱ḥ | śṛ̱ṇa̱va̱t | hava̍m |
asa̍t | su | me̱ | ja̱ri̱ta̱riti̍ | saḥ | a̱bhi̱-ve̱gaḥ | yat | su̱nva̱te | yaja̍mānāya | śikṣa̍m |
anā̍śīḥ-dām | a̱ham | a̱smi̱ | pra̱-ha̱ntā | sa̱tya̱-dhvṛta̍m | vṛ̱ji̱na̱-yanta̍m | ā̱bhum |
yadi̍ | it | a̱ham | yu̱dhaye̍ | sa̱m-nayā̍ni | ade̍va-yūn | ta̱nvā̍ | śūśu̍jānān |
a̱mā | te̱ | tumra̍m | vṛ̱ṣa̱bham | pa̱cā̱ni̱ | tī̱vram | su̱tam | pa̱ñca̱-da̱śam | ni | si̱ñca̱m |
na | a̱ham | tam | ve̱da̱ | yaḥ | iti̍ | bravī̍ti | ade̍va-yūn | sa̱m-ara̍ṇe | ja̱gha̱nvān |
ya̱dā | a̱va̱-akhya̍t | sa̱m-ara̍ṇam | ṛghā̍vat | āt | it | ha̱ | me̱ | vṛ̱ṣa̱bhā | pra | bru̱va̱nti̱ |
yat | ajñā̍teṣu | vṛ̱jane̍ṣu | āsa̍m | viśve̍ | sa̱taḥ | ma̱gha-vā̍naḥ | me̱ | ā̱sa̱n |
ji̱nāmi̍ | vā̱ | it | kṣeme̍ | ā | santa̍m | ā̱bhum | pra | tam | kṣi̱ṇā̱m | parva̍te | pā̱da̱-gṛhya̍ |
na | vai | ū̱m̐ iti̍ | mām | vṛ̱jane̍ | vā̱ra̱ya̱nte̱ | na | parva̍tāsaḥ | yat | a̱ham | ma̱na̱sye |
mama̍ | sva̱nāt | kṛ̱dhu̱-karṇa̍ḥ | bha̱yā̱te̱ | e̱va | it | anu̍ | dyūn | ki̱raṇa̍ḥ | sam | e̱jā̱t |
darśa̍n | nu | atra̍ | śṛ̱ta̱-pān | a̱ni̱ndrān | bā̱hu̱-kṣada̍ḥ | śara̍ve | patya̍mānān |
ghṛṣu̍m | vā̱ | ye | ni̱ni̱duḥ | sakhā̍yam | adhi̍ | ū̱m̐ iti̍ | nu | e̱ṣu̱ | pa̱vaya̍ḥ | va̱vṛ̱tyu̱ḥ |
abhū̍ḥ | ū̱m̐ iti̍ | aukṣī̍ḥ | vi | ū̱m̐ iti̍ | āyu̍ḥ | ā̱na̱ṭ | darṣa̍t | nu | pūrva̍ḥ | apa̍raḥ | nu | da̱rṣa̱t |
dve iti̍ | pa̱vaste̱ iti̍ | pari̍ | tam | na | bhū̱ta̱ḥ | yaḥ | a̱sya | pā̱re | raja̍saḥ | vi̱veṣa̍ |
gāva̍ḥ | yava̍m | pra-yu̍tāḥ | a̱ryaḥ | a̱kṣa̱n | tāḥ | a̱pa̱śya̱m | sa̱ha-go̍pāḥ | cara̍ntīḥ |
havā̍ḥ | it | a̱ryaḥ | a̱bhita̍ḥ | sam | ā̱ya̱n | kiya̍t | ā̱su̱ | sva-pa̍tiḥ | cha̱nda̱yā̱te̱ |
sam | yat | vaya̍m | ya̱va̱sa̱-ada̍ḥ | janā̍nām | a̱ham | ya̱va̱-ada̍ḥ | u̱ru̱-ajre̍ | a̱ntariti̍ |
atra̍ | yu̱ktaḥ | a̱va̱-sā̱tāra̍m | i̱cchā̱t | atho̱ iti̍ | ayu̍ktam | yu̱na̱ja̱t | va̱va̱nvān |
atra̍ | it | ū̱m̐ iti̍ | me̱ | ma̱ṁsa̱se̱ | sa̱tyam | u̱ktam | dvi̱-pāt | ca̱ | yat | catu̍ḥ-pāt | sa̱m-sṛ̱jāni̍ |
strī̱bhiḥ | yaḥ | atra̍ | vṛṣa̍ṇam | pṛ̱ta̱nyāt | ayu̍ddhaḥ | a̱sya̱ | vi | bha̱jā̱ni̱ | veda̍ḥ |
yasya̍ | a̱na̱kṣā | du̱hi̱tā | jātu̍ | āsa̍ | kaḥ | tām | vi̱dvān | a̱bhi | ma̱nyā̱te̱ | a̱ndhām |
ka̱ta̱raḥ | me̱nim | prati̍ | tam | mu̱cā̱te̱ | yaḥ | ī̱m | vahā̍te | yaḥ | ī̱m | vā̱ | va̱re̱-yāt |
kiya̍tī | yoṣā̍ | ma̱rya̱taḥ | va̱dhū̱-yoḥ | pari̍-prītā | panya̍sā | vārye̍ṇa |
bha̱drā | va̱dhūḥ | bha̱va̱ti̱ | yat | su̱-peśā̍ḥ | sva̱yam | sā | mi̱tram | va̱nu̱te̱ | jane̍ | ci̱t |
pa̱ttaḥ | ja̱gā̱ra̱ | pra̱tyañca̍m | a̱tti̱ | śī̱rṣṇā | śira̍ḥ | prati̍ | da̱dhau̱ | varū̍tham |
āsī̍naḥ | ū̱rdhvām | u̱pasi̍ | kṣi̱ṇā̱ti̱ | nya̍ṅ | u̱ttā̱nām | anu̍ | e̱ti̱ | bhūmi̍m |
bṛ̱han | a̱cchā̱yaḥ | a̱pa̱lā̱śaḥ | arvā̍ | ta̱sthau | mā̱tā | vi-si̍taḥ | a̱tti̱ | garbha̍ḥ |
a̱nyasyā̍ḥ | va̱tsam | ri̱ha̱tī | mi̱mā̱ya̱ | kayā̍ | bhu̱vā | ni | da̱dhe̱ | dhe̱nuḥ | ūdha̍ḥ |
sa̱pta | vī̱rāsa̍ḥ | a̱dha̱rāt | ut | ā̱ya̱n | a̱ṣṭa | u̱tta̱rāttā̍t | sam | a̱ja̱gmi̱ra̱n | te |
nava̍ | pa̱ścātā̍t | sthi̱vi̱-manta̍ḥ | ā̱ya̱n | daśa̍ | prāk | sānu̍ | vi | ti̱ra̱nti̱ | aśna̍ḥ |
da̱śā̱nām | eka̍m | ka̱pi̱lam | sa̱mā̱nam | tam | hi̱nva̱nti̱ | krata̍ve | pāryā̍ya |
garbha̍m | mā̱tā | su-dhi̍tam | va̱kṣaṇā̍su | ave̍nantam | tu̱ṣaya̍ntī | bi̱bha̱rti̱ |
pīvā̍nam | me̱ṣam | a̱pa̱ca̱nta̱ | vī̱rāḥ | ni-u̍ptāḥ | a̱kṣāḥ | anu̍ | dī̱ve | ā̱sa̱n |
dvā | dhanu̍m | bṛ̱ha̱tīm | a̱p-su | a̱ntariti̍ | pa̱vitra̍-vantā | ca̱ra̱ta̱ḥ | pu̱nantā̍ |
vi | kro̱śa̱nāsa̍ḥ | viṣva̍ñcaḥ | ā̱ya̱n | pacā̍ti | nema̍ḥ | na̱hi | pakṣa̍t | a̱rdhaḥ |
a̱yam | me̱ | de̱vaḥ | sa̱vi̱tā | tat | ā̱ha̱ | dru-a̍nnaḥ | it | va̱na̱va̱t | sa̱rpiḥ-a̍nnaḥ |
apa̍śyam | grāma̍m | vaha̍mānam | ā̱rāt | a̱ca̱krayā̍ | sva̱dhayā̍ | varta̍mānam |
sisa̍kti | a̱ryaḥ | pra | yu̱gā | janā̍nām | sa̱dyaḥ | śi̱śnā | pra̱-mi̱nā̱naḥ | navī̍yān |
e̱tau | me̱ | gāvau̍ | pra̱-ma̱rasya̍ | yu̱ktau | mo iti̍ | su | pra | se̱dhī̱ḥ | muhu̍ḥ | it | ma̱ma̱ndhi̱ |
āpa̍ḥ | ci̱t | a̱sya̱ | vi | na̱śa̱nti̱ | artha̍m | sūra̍ḥ | ca̱ | ma̱rkaḥ | upa̍raḥ | ba̱bhū̱vān |
a̱yam | yaḥ | vajra̍ḥ | pu̱ru̱dhā | vi-vṛ̍ttaḥ | a̱vaḥ | sūrya̍sya | bṛ̱ha̱taḥ | purī̍ṣāt |
śrava̍ḥ | it | e̱nā | pa̱raḥ | a̱nyat | a̱sti̱ | tat | a̱vya̱thī | ja̱ri̱māṇa̍ḥ | ta̱ra̱nti̱ |
vṛ̱kṣe-vṛ̍kṣe | ni-ya̍tā | mī̱ma̱ya̱t | gauḥ | tata̍ḥ | vaya̍ḥ | pra | pa̱tā̱n | pu̱ru̱ṣa̱-ada̍ḥ |
atha̍ | i̱dam | viśva̍m | bhuva̍nam | bha̱yā̱te̱ | indrā̍ya | su̱nvat | ṛṣa̍ye | ca̱ | śikṣa̍t |
de̱vānā̍m | māne̍ | pra̱tha̱māḥ | a̱ti̱ṣṭha̱n | kṛ̱ntatrā̍t | e̱ṣā̱m | upa̍rāḥ | ut | ā̱ya̱n |
traya̍ḥ | ta̱pa̱nti̱ | pṛ̱thi̱vīm | a̱nū̱pāḥ | dvā | bṛbū̍kam | va̱ha̱ta̱ḥ | purī̍ṣam |
sā | te̱ | jī̱vātu̍ḥ | u̱ta | tasya̍ | vi̱ddhi̱ | mā | sma̱ | e̱tā̱dṛk | apa̍ | gū̱ha̱ḥ | sa̱ma̱rye |
ā̱viḥ | sva1̱̍riti̱ sva̍ḥ | kṛ̱ṇu̱te | gūha̍te | bu̱sam | saḥ | pā̱duḥ | a̱sya̱ | ni̱ḥ-nija̍ḥ | na | mu̱cya̱te̱ |
viśva̍ḥ | hi | a̱nyaḥ | a̱riḥ | ā̱-ja̱gāma̍ | mama̍ | it | aha̍ | śvaśu̍raḥ | na | ā | ja̱gā̱ma̱ |
ja̱kṣī̱yāt | dhā̱nāḥ | u̱ta | soma̍m | pa̱pī̱yā̱t | su-ā̍śitaḥ | puna̍ḥ | asta̍m | ja̱gā̱yā̱t |
saḥ | roru̍vat | vṛ̱ṣa̱bhaḥ | ti̱gma-śṛ̍ṅgaḥ | varṣma̍n | ta̱sthau̱ | vari̍man | ā | pṛ̱thi̱vyāḥ |
viśve̍ṣu | e̱na̱m | vṛ̱jane̍ṣu | pā̱mi̱ | yaḥ | me̱ | ku̱kṣī iti̍ | su̱ta-so̍maḥ | pṛ̱ṇāti̍ |
adri̍ṇā | te̱ | ma̱ndina̍ḥ | i̱ndra̱ | tūyā̍n | su̱nvanti̍ | somā̍n | piba̍si | tvam | e̱ṣā̱m |
paca̍nti | te̱ | vṛ̱ṣa̱bhān | atsi̍ | teṣā̍m | pṛ̱kṣeṇa̍ | yat | ma̱gha̱-va̱n | hū̱yamā̍naḥ |
i̱dam | su | me̱ | ja̱ri̱ta̱ḥ | ā | ci̱ki̱ddhi̱ | pra̱ti̱-ī̱pam | śāpa̍m | na̱dya̍ḥ | va̱ha̱nti̱ |
lo̱pā̱śaḥ | si̱ṁham | pra̱tyañca̍m | a̱tsā̱riti̍ | kro̱ṣṭā | va̱rā̱ham | niḥ | a̱ta̱kta̱ | kakṣā̍t |
ka̱thā | te̱ | e̱tat | a̱ham | ā | ci̱ke̱ta̱m | gṛtsa̍sya | pāka̍ḥ | ta̱vasa̍ḥ | ma̱nī̱ṣām |
tvam | na̱ḥ | vi̱dvān | ṛ̱tu̱-thā | vi | vo̱ca̱ḥ | yam | ardha̍m | te̱ | ma̱gha̱-va̱n | kṣe̱myā | dhūḥ |
e̱va | hi | mām | ta̱vasa̍m | va̱rdhaya̍nti | di̱vaḥ | ci̱t | me̱ | bṛ̱ha̱taḥ | ut-ta̍rā | dhūḥ |
pu̱ru | sa̱hasrā̍ | ni | śi̱śā̱mi̱ | sā̱kam | a̱śa̱trum | hi | mā̱ | jani̍tā | ja̱jāna̍ |
e̱va | hi | mām | ta̱vasa̍m | ja̱jñuḥ | u̱gram | karma̍n-karman | vṛṣa̍ṇam | i̱ndra̱ | de̱vāḥ |
vadhī̍m | vṛ̱tram | vajre̍ṇa | ma̱nda̱sā̱naḥ | apa̍ | vra̱jam | ma̱hi̱nā | dā̱śuṣe̍ | va̱m |
de̱vāsa̍ḥ | ā̱ya̱n | pa̱ra̱śūn | a̱bi̱bhra̱n | vanā̍ | vṛ̱ścanta̍ḥ | a̱bhi | vi̱ṭ-bhiḥ | ā̱ya̱n |
ni | su̱-drva̍m | dadha̍taḥ | va̱kṣaṇā̍su | yatra̍ | kṛpī̍ṭam | anu̍ | tat | da̱ha̱nti̱ |
śa̱śaḥ | kṣu̱ram | pra̱tyañca̍m | ja̱gā̱ra̱ | adri̍m | lo̱gena̍ | vi | a̱bhe̱da̱m | ā̱rāt |
bṛ̱hanta̍m | ci̱t | ṛ̱ha̱te | ra̱ndha̱yā̱ni̱ | vaya̍t | va̱tsaḥ | vṛ̱ṣa̱bham | śūśu̍vānaḥ |
su̱-pa̱rṇaḥ | i̱tthā | na̱kham | ā | si̱sā̱ya̱ | ava̍-ruddhaḥ | pa̱ri̱-pada̍m | na | si̱ṁhaḥ |
ni̱-ru̱ddhaḥ | ci̱t | ma̱hi̱ṣaḥ | ta̱rṣyā-vā̍n | go̱dhā | tasmai̍ | a̱yatha̍m | ka̱rṣa̱t | e̱tat |
tebhya̍ḥ | go̱dhāḥ | a̱yatha̍m | ka̱rṣa̱t | e̱tat | ye | bra̱hmaṇa̍ḥ | pra̱ti̱-pīya̍nti | annai̍ḥ |
si̱maḥ | u̱kṣṇaḥ | a̱va̱-sṛ̱ṣṭān | a̱da̱nti̱ | sva̱yam | balā̍ni | ta̱nva̍ḥ | śṛ̱ṇā̱nāḥ |
e̱te | śamī̍bhiḥ | su̱-śamī̍ | a̱bhū̱va̱n | ye | hi̱nvi̱re | ta̱nva̍ḥ | some̍ | u̱kthaiḥ |
nṛ̱-vat | vada̍n | upa̍ | na̱ḥ | mā̱hi̱ | vājā̍n | di̱vi | śrava̍ḥ | da̱dhi̱ṣe̱ | nāma̍ | vī̱raḥ |
vane̍ | na | vā̱ | yaḥ | ni | a̱dhā̱yi̱ | cā̱kan | śuci̍ḥ | vā̱m | stoma̍ḥ | bhu̱ra̱ṇau̱ | a̱jī̱ga̱riti̍ |
yasya̍ | it | indra̍ḥ | pu̱ru̱-dine̍ṣu | hotā̍ | nṛ̱ṇām | narya̍ḥ | nṛ-ta̍maḥ | kṣa̱pā-vā̍n |
pra | te̱ | a̱syāḥ | u̱ṣasa̍ḥ | pra | apa̍rasyāḥ | nṛ̱tau | syā̱ma̱ | nṛ-ta̍masya | nṛ̱ṇām |
anu̍ | tri̱-śoka̍ḥ | śa̱tam | ā | a̱va̱ha̱t | nṝn | kutse̍na | ratha̍ḥ | yaḥ | asa̍t | sa̱sa̱-vān |
kaḥ | te̱ | mada̍ḥ | i̱ndra̱ | rantya̍ḥ | bhū̱t | dura̍ḥ | gira̍ḥ | a̱bhi | u̱graḥ | vi | dhā̱va̱ |
kat | vāha̍ḥ | a̱rvāk | upa̍ | mā̱ | ma̱nī̱ṣā | ā | tvā̱ | śa̱kyā̱m | u̱pa̱-mam | rādha̍ḥ | annai̍ḥ |
kat | ū̱m̐ iti̍ | dyu̱mnam | i̱ndra̱ | tvā-va̍taḥ | nṝn | kayā̍ | dhi̱yā | ka̱ra̱se̱ | kat | na̱ḥ | ā | a̱ga̱n |
mi̱traḥ | na | sa̱tyaḥ | u̱ru̱-gā̱ya̱ | bhṛ̱tyai | anne̍ | sa̱ma̱sya̱ | yat | asa̍n | ma̱nī̱ṣāḥ |
pra | ī̱ra̱ya̱ | sūra̍ḥ | artha̍m | na | pā̱ram | ye | a̱sya̱ | kāma̍m | ja̱ni̱dhāḥ-i̍va | gman |
gira̍ḥ | ca̱ | ye | te̱ | tu̱vi̱-jā̱ta̱ | pū̱rvīḥ | nara̍ḥ | i̱ndra̱ | pra̱ti̱-śikṣa̍nti | annai̍ḥ |
mātre̱ iti̍ | nu | te̱ | sumi̍te̱ iti̱ su-mi̍te | i̱ndra̱ | pū̱rvī iti̍ | dyauḥ | ma̱jmanā̍ | pṛ̱thi̱vī | kāvye̍na |
varā̍ya | te̱ | ghṛ̱ta-va̍ntaḥ | su̱tāsa̍ḥ | svādma̍n | bha̱va̱ntu̱ | pī̱taye̍ | madhū̍ni |
ā | madhva̍ḥ | a̱smai̱ | a̱si̱ca̱n | ama̍tram | indrā̍ya | pū̱rṇam | saḥ | hi | sa̱tya-rā̍dhāḥ |
saḥ | va̱vṛ̱dhe̱ | vari̍man | ā | pṛ̱thi̱vyāḥ | a̱bhi | kratvā̍ | narya̍ḥ | pauṁsyai̍ḥ | ca̱ |
vi | ā̱na̱ṭ | indra̍ḥ | pṛta̍nāḥ | su̱-ojā̍ḥ | ā | a̱smai̱ | ya̱ta̱nte̱ | sa̱khyāya̍ | pū̱rvīḥ |
ā | sma̱ | ratha̍m | na | pṛta̍nāsu | ti̱ṣṭha̱ | yam | bha̱drayā̍ | su̱-ma̱tyā | co̱dayā̍se |
pra | de̱va̱-trā | brahma̍ṇe | gā̱tuḥ | e̱tu̱ | a̱paḥ | accha̍ | mana̍saḥ | na | pra-yu̍kti |
ma̱hīm | mi̱trasya̍ | varu̍ṇasya | dhā̱sim | pṛ̱thu̱-jraya̍se | rī̱ra̱dha̱ | su̱-vṛ̱ktim |
adhva̍ryavaḥ | ha̱viṣma̍ntaḥ | hi | bhū̱ta | accha̍ | a̱paḥ | i̱ta̱ | u̱śa̱tīḥ | u̱śa̱nta̱ḥ |
ava̍ | yāḥ | caṣṭe̍ | a̱ru̱ṇaḥ | su̱-pa̱rṇaḥ | tam | ā | a̱sya̱dhva̱m | ū̱rmim | a̱dya | su̱-ha̱stā̱ḥ |
adhva̍ryavaḥ | a̱paḥ | i̱ta̱ | sa̱mu̱dram | a̱pām | napā̍tam | ha̱viṣā̍ | ya̱ja̱dhva̱m |
saḥ | va̱ḥ | da̱da̱t | ū̱rmim | a̱dya | su-pū̍tam | tasmai̍ | soma̍m | madhu̍-mantam | su̱no̱ta̱ |
yaḥ | a̱ni̱dhmaḥ | dīda̍yat | a̱p-su | a̱ntaḥ | yam | viprā̍saḥ | īḻa̍te | a̱dhva̱reṣu̍ |
apā̍m | na̱pā̱t | madhu̍-matīḥ | a̱paḥ | dā̱ḥ | yābhi̍ḥ | indra̍ḥ | va̱vṛ̱dhe | vī̱ryā̍ya |
yābhi̍ḥ | soma̍ḥ | moda̍te | harṣa̍te | ca̱ | ka̱lyā̱ṇībhi̍ḥ | yu̱va̱ti-bhi̍ḥ | na | marya̍ḥ |
tāḥ | a̱dhva̱ryo̱ iti̍ | a̱paḥ | accha̍ | parā̍ | i̱hi̱ | yat | ā̱-si̱ñcāḥ | oṣa̍dhībhiḥ | pu̱nī̱tā̱t |
e̱va | it | yūne̍ | yu̱va̱taya̍ḥ | na̱ma̱nta̱ | yat | ī̱m | u̱śan | u̱ṣa̱tīḥ | eti̍ | accha̍ |
sam | jā̱na̱te̱ | mana̍sā | sam | ci̱ki̱tre̱ | a̱dhva̱ryava̍ḥ | dhi̱ṣaṇā̍ | āpa̍ḥ | ca̱ | de̱vīḥ |
yaḥ | va̱ḥ | vṛ̱tābhya̍ḥ | akṛ̍ṇot | ū̱m̐ iti̍ | lo̱kam | yaḥ | va̱ḥ | ma̱hyāḥ | a̱bhi-śa̍steḥ | amu̍ñcat |
tasmai̍ | indrā̍ya | madhu̍-mantam | ū̱rmim | de̱va̱-māda̍nam | pra | hi̱ṇo̱ta̱na̱ | ā̱paḥ |
pra | a̱smai̱ | hi̱no̱ta̱ | madhu̍-mantam | ū̱rmim | garbha̍ḥ | yaḥ | va̱ḥ | si̱ndha̱va̱ḥ | madhva̍ḥ | utsa̍ḥ |
ghṛ̱ta-pṛ̍ṣṭham | īḍya̍m | a̱dhva̱reṣu̍ | āpa̍ḥ | re̱va̱tī̱ḥ | śṛ̱ṇu̱ta | hava̍m | me̱ |
tam | si̱ndha̱va̱ḥ | ma̱tsa̱ram | i̱ndra̱-pāna̍m | ū̱rmim | pra | he̱ta̱ | yaḥ | u̱bhe iti̍ | iya̍rti |
ma̱da̱-cyuta̍m | au̱śā̱nam | na̱bha̱ḥ-jām | pari̍ | tri̱-tantu̍m | vi̱-cara̍ntam | utsa̍m |
ā̱-varvṛ̍tatīḥ | adha̍ | nu | dvi̱-dhārā̍ḥ | go̱ṣu̱-yudha̍ḥ | na | ni̱-ya̱vam | cara̍ntīḥ |
ṛṣe̍ | jani̍trīḥ | bhuva̍nasya | patnī̍ḥ | a̱paḥ | va̱nda̱sva̱ | sa̱-vṛdha̍ḥ | sa-yo̍nīḥ |
hi̱nota̍ | na̱ḥ | a̱dhva̱ram | de̱va̱-ya̱jyā | hi̱nota̍ | brahma̍ | sa̱naye̍ | dhanā̍nām |
ṛ̱tasya̍ | yoge̍ | vi | sya̱dhva̱m | ūdha̍ḥ | śru̱ṣṭī̱-varī̍ḥ | bhū̱ta̱na̱ | a̱smabhya̍m | ā̱pa̱ḥ |
ā̱paḥ | re̱va̱tī̱ḥ | kṣaya̍tha | hi | vasva̍ḥ | kratu̍m | ca̱ | bha̱dram | bi̱bhṛ̱tha | a̱mṛta̍m | ca̱ |
rā̱yaḥ | ca̱ | stha | su̱-a̱pa̱tyasya̍ | patnī̍ḥ | sara̍svatī | tat | gṛ̱ṇa̱te | vaya̍ḥ | dhā̱t |
prati̍ | yat | āpa̍ḥ | adṛ̍śram | ā̱-ya̱tīḥ | ghṛ̱tam | payā̍ṁsi | bibhra̍tīḥ | madhū̍ni |
a̱dhva̱ryu-bhi̍ḥ | mana̍sā | sa̱m-vi̱dā̱nāḥ | indrā̍ya | soma̍m | su-su̍tam | bhara̍ntīḥ |
ā | i̱māḥ | a̱gma̱n | re̱vatī̍ḥ | jī̱va-dha̍nyāḥ | adhva̍ryavaḥ | sā̱daya̍ta | sa̱khā̱ya̱ḥ |
ni | ba̱rhiṣi̍ | dha̱tta̱na̱ | so̱myā̱sa̱ḥ | a̱pām | naptrā̍ | sa̱m-vi̱dā̱nāsa̍ḥ | e̱nā̱ḥ |
ā | a̱gma̱n | āpa̍ḥ | u̱śa̱tīḥ | ba̱rhiḥ | ā | i̱dam | ni | a̱dhva̱re | a̱sa̱da̱n | de̱va̱-yantī̍ḥ |
adhva̍ryavaḥ | su̱nu̱ta | indrā̍ya | soma̍m | abhū̍t | ū̱m̐ iti̍ | va̱ḥ | su̱-śakā̍ | de̱va̱-ya̱jyā |
ā | na̱ḥ | de̱vānā̍m | upa̍ | ve̱tu̱ | śaṁsa̍ḥ | viśve̍bhiḥ | tu̱raiḥ | ava̍se | yaja̍traḥ |
tebhi̍ḥ | va̱yam | su̱-sa̱khāya̍ḥ | bha̱ve̱ma̱ | tara̍ntaḥ | viśvā̍ | du̱ḥ-i̱tā | syā̱ma̱ |
pari̍ | ci̱t | marta̍ḥ | dravi̍ṇam | ma̱ma̱nyā̱t | ṛ̱tasya̍ | pa̱thā | nama̍sā | ā | vi̱vā̱se̱t |
u̱ta | svena̍ | kratu̍nā | sam | va̱de̱ta̱ | śreyā̍ṁsam | dakṣa̍m | mana̍sā | ja̱gṛ̱bhyā̱t |
adhā̍yi | dhī̱tiḥ | asa̍sṛgram | aṁśā̍ḥ | tī̱rthe | na | da̱smam | upa̍ | ya̱nti̱ | ūmā̍ḥ |
a̱bhi | ā̱na̱śma̱ | su̱vi̱tasya̍ | śū̱ṣam | nave̍dasaḥ | a̱mṛtā̍nām | a̱bhū̱ma̱ |
nitya̍ḥ | cā̱ka̱nyā̱t | sva-pa̍tiḥ | damū̍nāḥ | yasmai̍ | ū̱m̐ iti̍ | de̱vaḥ | sa̱vi̱tā | ja̱jāna̍ |
bhaga̍ḥ | vā̱ | gobhi̍ḥ | a̱rya̱mā | ī̱m | a̱na̱jyā̱t | saḥ | a̱smai̱ | cāru̍ḥ | cha̱da̱ya̱t | u̱ta | syā̱t |
i̱yam | sā | bhū̱yā̱ḥ | u̱ṣasā̍m-iva | kṣāḥ | yat | ha̱ | kṣu̱-manta̍ḥ | śava̍sā | sa̱m-āya̍n |
a̱sya | stu̱tim | ja̱ri̱tuḥ | bhikṣa̍māṇāḥ | ā | na̱ḥ | śa̱gmāsa̍ḥ | upa̍ | ya̱ntu̱ | vājā̍ḥ |
a̱sya | it | e̱ṣā | su̱-ma̱tiḥ | pa̱pra̱thā̱nā | abha̍vat | pū̱rvyā | bhūma̍nā | gauḥ |
a̱sya | sa-nī̍ḻāḥ | asu̍rasya | yonau̍ | sa̱mā̱ne | ā | bhara̍ṇe | bibhra̍māṇāḥ |
kim | svi̱t | vana̍m | kaḥ | ū̱m̐ iti̍ | saḥ | vṛ̱kṣaḥ | ā̱sa̱ | yata̍ḥ | dyāvā̍pṛthi̱vī iti̍ | ni̱ḥ-ta̱ta̱kṣuḥ |
sa̱ṁta̱sthā̱ne iti̍ sa̱m-ta̱sthā̱ne | a̱jare̱ iti̍ | i̱taū̍tī̱ itī̱taḥ-ū̍tī | ahā̍ni | pū̱rvīḥ | u̱ṣasa̍ḥ | ja̱ra̱nta̱ |
na | e̱tāva̍t | e̱nā | pa̱raḥ | a̱nyat | a̱sti̱ | u̱kṣā | saḥ | dyāvā̍pṛthi̱vī iti̍ | bi̱bha̱rti̱ |
tvaca̍m | pa̱vitra̍m | kṛ̱ṇu̱ta̱ | sva̱dhā-vā̍n | yat | ī̱m | sūrya̍m | na | ha̱rita̍ḥ | vaha̍nti |
ste̱gaḥ | na | kṣām | ati̍ | e̱ti̱ | pṛ̱thvīm | miha̍m | na | vāta̍ḥ | vi | ha̱ | vāti̍ | bhūma̍ |
mi̱traḥ | yatra̍ | varu̍ṇaḥ | a̱jyamā̍naḥ | a̱gniḥ | vane̍ | na | vi | asṛ̍ṣṭa | śoka̍m |
sta̱rīḥ | yat | sūta̍ | sa̱dyaḥ | a̱jyamā̍nā | vyathi̍ḥ | a̱vya̱thīḥ | kṛ̱ṇu̱ta̱ | sva-go̍pā |
pu̱traḥ | yat | pūrva̍ḥ | pi̱troḥ | jani̍ṣṭa | śa̱myām | gauḥ | ja̱gā̱ra̱ | yat | ha̱ | pṛ̱cchān |
u̱ta | kaṇva̍m | nṛ̱-sada̍ḥ | pu̱tram | ā̱hu̱ḥ | u̱ta | śyā̱vaḥ | dhana̍m | ā | a̱da̱tta̱ | vā̱jī |
pra | kṛ̱ṣṇāya̍ | ruśa̍t | a̱pi̱nva̱ta̱ | ūdha̍ḥ | ṛ̱tam | atra̍ | naki̍ḥ | a̱smai̱ | a̱pī̱pe̱t |
pra | su | gmantā̍ | dhi̱ya̱sā̱nasya̍ | sa̱kṣaṇi̍ | va̱rebhi̍ḥ | va̱rān | a̱bhi | su | pra̱-sīda̍taḥ |
a̱smāka̍m | indra̍ḥ | u̱bhaya̍m | ju̱jo̱ṣa̱ti̱ | yat | so̱myasya̍ | andha̍saḥ | bubo̍dhati |
vi | i̱ndra̱ | yā̱si̱ | di̱vyāni̍ | ro̱ca̱nā | vi | pārthi̍vāni | raja̍sā | pu̱ru̱-stu̱ta̱ |
ye | tvā̱ | vaha̍nti | muhu̍ḥ | a̱dhva̱rān | upa̍ | te | su | va̱nva̱ntu̱ | va̱gva̱nān | a̱rā̱dhasa̍ḥ |
tat | it | me̱ | cha̱ntsa̱t | vapu̍ṣaḥ | vapu̍ḥ-taram | pu̱traḥ | yat | jāna̍m | pi̱troḥ | a̱dhi̱-iya̍ti |
jā̱yā | pati̍m | va̱ha̱ti̱ | va̱gunā̍ | su̱-mat | pu̱ṁsaḥ | it | bha̱draḥ | va̱ha̱tuḥ | pari̍-kṛtaḥ |
tat | it | sa̱dha-stha̍m | a̱bhi | cāru̍ | dī̱dha̱ya̱ | gāva̍ḥ | yat | śāsa̍n | va̱ha̱tum | na | dhe̱nava̍ḥ |
mā̱tā | yat | mantu̍ḥ | yū̱thasya̍ | pū̱rvyā | a̱bhi | vā̱ṇasya̍ | sa̱pta-dhā̍tuḥ | it | jana̍ḥ |
pra | va̱ḥ | accha̍ | ri̱ri̱ce̱ | de̱va̱-yuḥ | pa̱dam | eka̍ḥ | ru̱drebhi̍ḥ | yā̱ti̱ | tu̱rvaṇi̍ḥ |
ja̱rā | vā̱ | yeṣu̍ | a̱mṛte̍ṣu | dā̱vane̍ | pari̍ | va̱ḥ | ūme̍bhyaḥ | si̱ñca̱ta̱ | madhu̍ |
ni̱-dhī̱yamā̍nam | apa̍-gūḻham | a̱p-su | pra | me̱ | de̱vānā̍m | vra̱ta̱-pāḥ | u̱vā̱ca̱ |
indra̍ḥ | vi̱dvān | anu̍ | hi | tvā̱ | ca̱cakṣa̍ | tena̍ | a̱ham | a̱gne̱ | anu̍-śiṣṭaḥ | ā | a̱gā̱m |
akṣe̍tra-vit | kṣe̱tra̱-vida̍m | hi | aprā̍ṭ | saḥ | pra | e̱ti̱ | kṣe̱tra̱-vidā̍ | anu̍-śiṣṭaḥ |
e̱tat | vai̱ | bha̱dram | a̱nu̱-śāsa̍nasya | u̱ta | sru̱tim | vi̱nda̱ti̱ | a̱ñja̱sīnā̍m |
a̱dya | it | ū̱m̐ iti̍ | pra | ā̱nī̱t | ama̍man | i̱mā | ahā̍ | api̍-vṛtaḥ | a̱dha̱ya̱t | mā̱tuḥ | ūdha̍ḥ |
ā | ī̱m | e̱na̱m | ā̱pa̱ | ja̱ri̱mā | yuvā̍nam | ahe̍ḻan | vasu̍ḥ | su̱-manā̍ḥ | ba̱bhū̱va̱ |
e̱tāni̍ | bha̱drā | ka̱la̱śa̱ | kri̱yā̱ma̱ | kuru̍-śravaṇa | dada̍taḥ | ma̱ghāni̍ |
dā̱naḥ | it | va̱ḥ | ma̱gha̱-vā̱na̱ḥ | saḥ | a̱stu̱ | a̱yam | ca̱ | soma̍ḥ | hṛ̱di | yam | bibha̍rmi |
pra | mā̱ | yu̱yu̱jre̱ | pra̱-yuja̍ḥ | janā̍nām | vahā̍mi | sma̱ | pū̱ṣaṇa̍m | anta̍reṇa |
viśve̍ | de̱vāsa̍ḥ | adha̍ | mām | a̱ra̱kṣa̱n | du̱ḥ-śāsu̍ḥ | ā | a̱gā̱t | iti̍ | ghoṣa̍ḥ | ā̱sī̱t |
sam | mā̱ | ta̱pa̱nti̱ | a̱bhita̍ḥ | sa̱patnī̍ḥ-iva | parśa̍vaḥ |
ni | bā̱dha̱te̱ | ama̍tiḥ | na̱gnatā̍ | jasu̍ḥ | veḥ | na | ve̱vī̱ya̱te̱ | ma̱tiḥ |
mūṣa̍ḥ | na | śi̱śnā | vi | a̱da̱nti̱ | mā̱ | ā̱-dhya̍ḥ | sto̱tāra̍m | te̱ | śa̱ta̱kra̱to̱ iti̍ śata-krato |
sa̱kṛt | su | na̱ḥ | ma̱gha̱-va̱n | i̱ndra̱ | mṛ̱ḻa̱ya̱ | adha̍ | pi̱tā-i̍va | na̱ḥ | bha̱va̱ |
ku̱ru̱-śrava̍ṇam | a̱vṛ̱ṇi̱ | rājā̍nam | trāsa̍dasyavam |
maṁhi̍ṣṭham | vā̱ghatā̍m | ṛṣi̍ḥ |
yasya̍ | mā̱ | ha̱rita̍ḥ | rathe̍ | ti̱sraḥ | vaha̍nti | sā̱dhu̱-yā |
stavai̍ | sa̱hasra̍-dakṣiṇe |
yasya̍ | pra-svā̍dasaḥ | gira̍ḥ | u̱pa̱ma-śra̍vasaḥ | pi̱tuḥ |
kṣetra̍m | na | ra̱ṇvam | ū̱cuṣe̍ |
adhi̍ | pu̱tra̱ | u̱pa̱ma̱-śra̱va̱ḥ | napā̍t | mi̱tra̱-a̱ti̱the̱ḥ | i̱hi̱ |
pi̱tuḥ | te̱ | a̱smi̱ | va̱ndi̱tā |
yat | īśī̍ya | a̱mṛtā̍nām | u̱ta | vā̱ | martyā̍nām |
jīve̍t | i̱t | ma̱gha-vā̍ | mama̍ |
na | de̱vānā̍m | ati̍ | vra̱tam | śa̱ta-ā̍tmā | ca̱na | jī̱va̱ti̱ |
tathā̍ | yu̱jā | vi | va̱vṛ̱te̱ |
prā̱ve̱pāḥ | mā̱ | bṛ̱ha̱taḥ | mā̱da̱ya̱nti̱ | pra̱vā̱te̱-jāḥ | iri̍ṇe | varvṛ̍tānāḥ |
soma̍sya-iva | mau̱ja̱-va̱tasya̍ | bha̱kṣaḥ | vi̱-bhīda̍kaḥ | jāgṛ̍viḥ | mahya̍m | a̱cchā̱n |
na | mā̱ | mi̱me̱tha̱ | na | ji̱hī̱ḻe̱ | e̱ṣā | śi̱vā | sakhi̍-bhyaḥ | u̱ta | mahya̍m | ā̱sī̱t |
a̱kṣasya̍ | a̱ham | e̱ka̱-pa̱rasya̍ | he̱toḥ | anu̍-vratām | apa̍ | jā̱yām | a̱ro̱dha̱m |
dveṣṭi̍ | śva̱śrūḥ | apa̍ | jā̱yā | ru̱ṇa̱ddhi̱ | na | nā̱thi̱taḥ | vi̱nda̱te̱ | ma̱rḍi̱tāra̍m |
aśva̍sya-iva | jara̍taḥ | vasnya̍sya | na | a̱ham | vi̱ndā̱mi̱ | ki̱ta̱vasya̍ | bhoga̍m |
a̱nye | jā̱yām | pari̍ | mṛ̱śa̱nti̱ | a̱sya̱ | yasya̍ | agṛ̍dhat | veda̍ne | vā̱jī | a̱kṣaḥ |
pi̱tā | mā̱tā | bhrāta̍raḥ | e̱na̱m | ā̱hu̱ḥ | na | jā̱nī̱ma̱ḥ | naya̍ta | ba̱ddham | e̱tam |
yat | ā̱-dī̱dhye̱ | na | da̱vi̱ṣā̱ṇi̱ | e̱bhi̱ḥ | pa̱rā̱yat-bhya̍ḥ | ava̍ | hī̱ye̱ | sakhi̍-bhyaḥ |
ni-u̍ptāḥ | ca̱ | ba̱bhrava̍ḥ | vāca̍m | akra̍ta | emi̍ | it | e̱ṣā̱m | ni̱ḥ-kṛ̱tam | jā̱riṇī̍-iva |
sa̱bhām | e̱ti̱ | ki̱ta̱vaḥ | pṛ̱cchamā̍naḥ | je̱ṣyāmi̍ | iti̍ | ta̱nvā̍ | śūśu̍jānaḥ |
a̱kṣāsa̍ḥ | a̱sya̱ | vi | ti̱ra̱nti̱ | kāma̍m | pra̱ti̱-dīvne̍ | dadha̍taḥ | ā | kṛ̱tāni̍ |
a̱kṣāsa̍ḥ | it | a̱ṅku̱śina̍ḥ | ni̱-to̱dina̍ḥ | ni̱-kṛtvā̍naḥ | tapa̍nāḥ | tā̱pa̱yi̱ṣṇava̍ḥ |
ku̱mā̱ra-de̍ṣṇāḥ | jaya̍taḥ | pu̱na̱ḥ-hana̍ḥ | madhvā̍ | sam-pṛ̍ktāḥ | ki̱ta̱vasya̍ | ba̱rhaṇā̍ |
tri̱-pa̱ñcā̱śaḥ | krī̱ḻa̱ti̱ | vrāta̍ḥ | e̱ṣā̱m | de̱vaḥ-i̍va | sa̱vi̱tā | sa̱tya-dha̍rmā |
u̱grasya̍ | ci̱t | ma̱nyave̍ | na | na̱ma̱nte̱ | rājā̍ | ci̱t | e̱bhya̱ḥ | nama̍ḥ | it | kṛ̱ṇo̱ti̱ |
nī̱cā | va̱rta̱nte̱ | u̱pari̍ | sphu̱ra̱nti̱ | a̱ha̱stāsa̍ḥ | hasta̍-vantam | sa̱ha̱nte̱ |
di̱vyāḥ | aṅgā̍rāḥ | iri̍ṇe | ni-u̍ptāḥ | śī̱tāḥ | santa̍ḥ | hṛda̍yam | niḥ | da̱ha̱nti̱ |
jā̱yā | ta̱pya̱te̱ | ki̱ta̱vasya̍ | hī̱nā | mā̱tā | pu̱trasya̍ | cara̍taḥ | kva̍ | svi̱t |
ṛ̱ṇa̱-vā | bi̱bhya̱t | dhana̍m | i̱cchamā̍naḥ | a̱nyeṣā̍m | asta̍m | upa̍ | nakta̍m | e̱ti̱ |
striya̍m | dṛ̱ṣṭvāya̍ | ki̱ta̱vam | ta̱tā̱pa̱ | a̱nyeṣā̍m | jā̱yām | su-kṛ̍tam | ca̱ | yoni̍m |
pū̱rvā̱hṇe | aśvā̍n | yu̱yu̱je | hi | ba̱bhrūn | saḥ | a̱gneḥ | ante̍ | vṛ̱ṣa̱laḥ | pa̱pā̱da̱ |
yaḥ | va̱ḥ | se̱nā̱-nīḥ | ma̱ha̱taḥ | ga̱ṇasya̍ | rājā̍ | vrāta̍sya | pra̱tha̱maḥ | ba̱bhūva̍ |
tasmai̍ | kṛ̱ṇo̱mi̱ | na | dhanā̍ | ru̱ṇa̱dhmi̱ | daśa̍ | a̱ham | prācī̍ḥ | tat | ṛ̱tam | va̱dā̱mi̱ |
a̱kṣaiḥ | mā | dī̱vya̱ḥ | kṛ̱ṣim | it | kṛ̱ṣa̱sva̱ | vi̱tte | ra̱ma̱sva̱ | ba̱hu | manya̍mānaḥ |
tatra̍ | gāva̍ḥ | ki̱ta̱va̱ | tatra̍ | jā̱yā | tat | me̱ | vi | ca̱ṣṭe̱ | sa̱vi̱tā | a̱yam | a̱ryaḥ |
mi̱tram | kṛ̱ṇu̱dhva̱m | khalu̍ | mṛ̱ḻata̍ | na̱ḥ | mā | na̱ḥ | gho̱reṇa̍ | ca̱ra̱ta̱ | a̱bhi | dhṛ̱ṣṇu |
ni | va̱ḥ | nu | ma̱nyuḥ | vi̱śa̱tā̱m | arā̍tiḥ | a̱nyaḥ | ba̱bhrū̱ṇām | pra-si̍tau | nu | a̱stu̱ |
abu̍dhram | ū̱m̐ iti̍ | tye | indra̍-vantaḥ | a̱gnaya̍ḥ | jyoti̍ḥ | bhara̍ntaḥ | u̱ṣasa̍ḥ | vi-u̍ṣṭiṣu |
ma̱hī iti̍ | dyāvā̍pṛthi̱vī iti̍ | ce̱ta̱tā̱m | apa̍ḥ | a̱dya | de̱vānā̍m | ava̍ḥ | ā | vṛ̱ṇī̱ma̱he̱ |
di̱vaḥpṛ̍thi̱vyoḥ | ava̍ḥ | ā | vṛ̱ṇī̱ma̱he̱ | mā̱tṝn | sindhū̍n | parva̍tān | śa̱rya̱ṇā-va̍taḥ |
a̱nā̱gā̱ḥ-tvam | sūrya̍m | u̱ṣasa̍m | ī̱ma̱he̱ | bha̱dram | soma̍ḥ | su̱vā̱naḥ | a̱dya | kṛ̱ṇo̱tu̱ | na̱ḥ |
dyāvā̍ | na̱ḥ | a̱dya | pṛ̱thi̱vī iti̍ | anā̍gasaḥ | ma̱hī iti̍ | trā̱ye̱tā̱m | su̱vi̱tāya̍ | mā̱tarā̍ |
u̱ṣāḥ | u̱cchantī̍ | apa̍ | bā̱dha̱tā̱m | a̱gham | sva̱sti | a̱gnim | sa̱m-i̱dhā̱nam | ī̱ma̱he̱ |
i̱yam | na̱ḥ | u̱srā | pra̱tha̱mā | su̱-de̱vya̍m | re̱vat | sa̱ni-bhya̍ḥ | re̱vatī̍ | vi | u̱ccha̱tu̱ |
ā̱re | ma̱nyum | du̱ḥ-vi̱datra̍sya | dhī̱ma̱hi̱ | sva̱sti | a̱gnim | sa̱m-i̱dhā̱nam | ī̱ma̱he̱ |
pra | yāḥ | sisra̍te | sūrya̍sya | ra̱śmi-bhi̍ḥ | jyoti̍ḥ | bhara̍ntīḥ | u̱ṣasa̍ḥ | vi-u̍ṣṭiṣu |
bha̱drāḥ | na̱ḥ | a̱dya | śrava̍se | vi | u̱ccha̱ta̱ | sva̱sti | a̱gnim | sa̱m-i̱dhā̱nam | ī̱ma̱he̱ |
a̱na̱mī̱vāḥ | u̱ṣasa̍ḥ | ā | ca̱ra̱ntu̱ | na̱ḥ | ut | a̱gnaya̍ḥ | ji̱ha̱tā̱m | jyoti̍ṣā | bṛ̱hat |
ayu̍kṣātām | a̱śvinā̍ | tūtu̍jim | ratha̍m | sva̱sti | a̱gnim | sa̱m-i̱dhā̱nam | ī̱ma̱he̱ |
śreṣṭha̍m | na̱ḥ | a̱dya | sa̱vi̱ta̱ḥ | vare̍ṇyam | bhā̱gam | ā | su̱va̱ | saḥ | hi | ra̱tna̱-dhāḥ | asi̍ |
rā̱yaḥ | jani̍trīn | dhi̱ṣaṇā̍m | upa̍ | bru̱ve̱ | sva̱sti | a̱gnim | sa̱m-i̱dhā̱nam | ī̱ma̱he̱ |
pipa̍rtu | mā̱ | tat | ṛ̱tasya̍ | pra̱-vāca̍nam | de̱vānā̍m | yat | ma̱nu̱ṣyā̍ḥ | ama̍nmahi |
viśvā̍ḥ | it | u̱srāḥ | spaṭ | ut | e̱ti̱ | sūrya̍ḥ | sva̱sti | a̱gnim | sa̱m-i̱dhā̱nam | ī̱ma̱he̱ |
a̱dve̱ṣaḥ | a̱dya | ba̱rhiṣa̍ḥ | starī̍maṇi | grāvṇā̍m | yoge̍ | manma̍naḥ | sādhe̍ | ī̱ma̱he̱ |
ā̱di̱tyānā̍m | śarma̍ṇi | sthāḥ | bhu̱ra̱ṇya̱si̱ | sva̱sti | a̱gnim | sa̱m-i̱dhā̱nam | ī̱ma̱he̱ |
ā | na̱ḥ | ba̱rhiḥ | sa̱dha̱-māde̍ | bṛ̱hat | di̱vi | de̱vān | ī̱ḻe̱ | sā̱daya̍ | sa̱pta | hotṝ̍n |
indra̍m | mi̱tram | varu̍ṇam | sā̱taye̍ | bhaga̍m | sva̱sti | a̱gnim | sa̱m-i̱dhā̱nam | ī̱ma̱he̱ |
te | ā̱di̱tyā̱ḥ | ā | ga̱ta̱ | sa̱rvatā̍taye | vṛ̱dhe | na̱ḥ | ya̱jñam | a̱va̱ta̱ | sa̱-jo̱ṣa̱sa̱ḥ |
bṛha̱spati̍m | pū̱ṣaṇa̍m | a̱śvinā̍ | bhaga̍m | sva̱sti | a̱gnim | sa̱m-i̱dhā̱nam | ī̱ma̱he̱ |
tat | na̱ḥ | de̱vā̱ḥ | ya̱ccha̱ta̱ | su̱-pra̱vā̱ca̱nam | cha̱rdiḥ | ā̱di̱tyā̱ḥ | su̱-bhara̍m | nṛ̱-pāyya̍m |
paśve̍ | to̱kāya̍ | tana̍yāya | jī̱vase̍ | sva̱sti | a̱gnim | sa̱m-i̱dhā̱nam | ī̱ma̱he̱ |
viśve̍ | a̱dya | ma̱ruta̍ḥ | viśve̍ | ū̱tī | viśve̍ | bha̱va̱ntu̱ | a̱gnaya̍ḥ | sam-i̍ddhāḥ |
viśve̍ | na̱ḥ | de̱vāḥ | a̱va̱sā | ā | ga̱ma̱ntu̱ | viśva̍m | a̱stu̱ | dravi̍ṇam | vāja̍ḥ | a̱sme iti̍ |
yam | de̱vā̱sa̱ḥ | ava̍tha | vāja̍-sātau | yam | trāya̍dhve | yam | pi̱pṛ̱tha | ati̍ | aṁha̍ḥ |
yaḥ | va̱ḥ | go̱-pī̱the | na | bha̱yasya̍ | veda̍ | te | syā̱ma̱ | de̱va-vī̍taye | tu̱rā̱sa̱ḥ |
u̱ṣasā̱naktā̍ | bṛ̱ha̱tī iti̍ | su̱-peśa̍sā | dyāvā̱kṣāmā̍ | varu̍ṇaḥ | mi̱traḥ | a̱rya̱mā |
indra̍m | hu̱ve̱ | ma̱ruta̍ḥ | parva̍tān | a̱paḥ | ā̱di̱tyān | dyāvā̍pṛthi̱vī iti̍ | a̱paḥ | sva1̱̍riti̱ sva̍ḥ |
dyauḥ | ca̱ | na̱ḥ | pṛ̱thi̱vī | ca̱ | pra-ce̍tasā | ṛ̱tava̍rī̱ ityṛ̱ta-va̍rī | ra̱kṣa̱tā̱m | aṁha̍saḥ | ri̱ṣaḥ |
mā | du̱ḥ-vi̱datrā̍ | niḥ-ṛ̍tiḥ | na̱ḥ | ī̱śa̱ta̱ | tat | de̱vānā̍m | ava̍ḥ | a̱dya | vṛ̱ṇī̱ma̱he̱ |
viśva̍smāt | na̱ḥ | adi̍tiḥ | pā̱tu̱ | aṁha̍saḥ | mā̱tā | mi̱trasya̍ | varu̍ṇasya | re̱vata̍ḥ |
sva̍ḥ-vat | jyoti̍ḥ | a̱vṛ̱kam | na̱śī̱ma̱hi̱ | tat | de̱vānā̍m | ava̍ḥ | a̱dya | vṛ̱ṇī̱ma̱he̱ |
grāvā̍ | vada̍n | apa̍ | rakṣā̍ṁsi | se̱dha̱tu̱ | du̱ḥ-svapnya̍m | niḥ-ṛ̍tim | viśva̍m | a̱triṇa̍m |
ā̱di̱tyam | śarma̍ | ma̱rutā̍m | a̱śī̱ma̱hi̱ | tat | de̱vānā̍m | ava̍ḥ | a̱dya | vṛ̱ṇī̱ma̱he̱ |
ā | indra̍ḥ | ba̱rhiḥ | sīda̍tu | pinva̍tām | iḻā̍ | bṛha̱spati̍ḥ | sāma̍-bhiḥ | ṛ̱kvaḥ | a̱rca̱tu̱ |
su̱-pra̱ke̱tam | jī̱vase̍ | manma̍ | dhī̱ma̱hi̱ | tat | de̱vānā̍m | ava̍ḥ | a̱dya | vṛ̱ṇī̱ma̱he̱ |
di̱vi̱-spṛśa̍m | ya̱jñam | a̱smāka̍m | a̱śvi̱nā̱ | jī̱ra-a̍dhvaram | kṛ̱ṇu̱ta̱m | su̱mnam | i̱ṣṭaye̍ |
prā̱cīna̍-raśmim | ā-hu̍tam | ghṛ̱tena̍ | tat | de̱vānā̍m | ava̍ḥ | a̱dya | vṛ̱ṇī̱ma̱he̱ |
upa̍ | hva̱ye̱ | su̱-hava̍m | māru̍tam | ga̱ṇam | pā̱va̱kam | ṛ̱ṣvam | sa̱khyāya̍ | śa̱m-bhuva̍m |
rā̱yaḥ | poṣa̍m | sau̱śra̱va̱sāya̍ | dhī̱ma̱hi̱ | tat | de̱vānā̍m | ava̍ḥ | a̱dya | vṛ̱ṇī̱ma̱he̱ |
a̱pām | peru̍m | jī̱va-dha̍nyam | bha̱rā̱ma̱he̱ | de̱va̱-a̱vya̍m | su̱-hava̍m | a̱dhva̱ra̱-śriya̍m |
su̱-ra̱śmim | soma̍m | i̱ndri̱yam | ya̱mī̱ma̱hi̱ | tat | de̱vānā̍m | ava̍ḥ | a̱dya | vṛ̱ṇī̱ma̱he̱ |
sa̱nema̍ | tat | su̱-sa̱nitā̍ | sa̱nitva̍-bhiḥ | va̱yam | jī̱vāḥ | jī̱va-pu̍trāḥ | anā̍gasaḥ |
bra̱hma̱-dviṣa̍ḥ | viṣva̍k | ena̍ḥ | bha̱re̱ra̱ta̱ | tat | de̱vānā̍m | ava̍ḥ | a̱dya | vṛ̱ṇī̱ma̱he̱ |
ye | stha | mano̍ḥ | ya̱jñiyā̍ḥ | te | śṛ̱ṇo̱ta̱na̱ | yat | va̱ḥ | de̱vā̱ḥ | īma̍he | tat | da̱dā̱ta̱na̱ |
jaitra̍m | kratu̍m | ra̱yi̱mat | vī̱ra-va̍t | yaśa̍ḥ | tat | de̱vānā̍m | ava̍ḥ | a̱dya | vṛ̱ṇī̱ma̱he̱ |
ma̱hat | a̱dya | ma̱ha̱tām | ā | vṛ̱ṇī̱ma̱he̱ | ava̍ḥ | de̱vānā̍m | bṛ̱ha̱tām | a̱na̱rvaṇā̍m |
yathā̍ | vasu̍ | vī̱ra-jā̍tam | naśā̍mahai | tat | de̱vānā̍m | ava̍ḥ | a̱dya | vṛ̱ṇī̱ma̱he̱ |
ma̱haḥ | a̱gneḥ | sa̱m-i̱dhā̱nasya̍ | śarma̍ṇi | anā̍gāḥ | mi̱tre | varu̍ṇe | sva̱staye̍ |
śreṣṭhe̍ | syā̱ma̱ | sa̱vi̱tuḥ | savī̍mani | tat | de̱vānā̍m | ava̍ḥ | a̱dya | vṛ̱ṇī̱ma̱he̱ |
ye | sa̱vi̱tuḥ | sa̱tya-sa̍vasya | viśve̍ | mi̱trasya̍ | vra̱te | varu̍ṇasya | de̱vāḥ |
te | saubha̍gam | vī̱ra-va̍t | go-ma̍t | apna̍ḥ | dadhā̍tana | dravi̍ṇam | ci̱tram | a̱sme iti̍ |
sa̱vi̱tā | pa̱ścātā̍t | sa̱vi̱tā | pu̱rastā̍t | sa̱vi̱tā | u̱tta̱rāttā̍t | sa̱vi̱tā | a̱dha̱rāttā̍t |
sa̱vi̱tā | na̱ḥ | su̱va̱tu̱ | sa̱rva-tā̍tim | sa̱vi̱tā | na̱ḥ | rā̱sa̱tā̱m | dī̱rgham | āyu̍ḥ |
nama̍ḥ | mi̱trasya̍ | varu̍ṇasya | cakṣa̍se | ma̱haḥ | de̱vāya̍ | tat | ṛ̱tam | sa̱pa̱rya̱ta̱ |
dū̱re̱-dṛśe̍ | de̱va-jā̍tāya | ke̱tave̍ | di̱vaḥ | pu̱trāya̍ | sūryā̍ya | śa̱ṁsa̱ta̱ |
sā | mā̱ | sa̱tya-u̍ktiḥ | pari̍ | pā̱tu̱ | vi̱śvata̍ḥ | dyāvā̍ | ca̱ | yatra̍ | ta̱tana̍n | ahā̍ni | ca̱ |
viśva̍m | a̱nyat | ni | vi̱śa̱te̱ | yat | eja̍ti | vi̱śvāhā̍ | āpa̍ḥ | vi̱śvāhā̍ | ut | e̱ti̱ | sūrya̍ḥ |
na | te̱ | ade̍vaḥ | pra̱-diva̍ḥ | ni | vā̱sa̱te̱ | yat | e̱ta̱śebhi̍ḥ | pa̱ta̱raiḥ | ra̱tha̱ryasi̍ |
prā̱cīna̍m | a̱nyat | anu̍ | va̱rta̱te̱ | raja̍ḥ | ut | a̱nyena̍ | jyoti̍ṣā | yā̱si̱ | sū̱rya̱ |
yena̍ | sū̱rya̱ | jyoti̍ṣā | bādha̍se | tama̍ḥ | jaga̍t | ca̱ | viśva̍m | u̱t-i̱yarṣi̍ | bhā̱nunā̍ |
tena̍ | a̱smat | viśvā̍m | ani̍rām | anā̍hutim | apa̍ | amī̍vām | apa̍ | du̱ḥ-svapnya̍m | su̱va̱ |
viśva̍sya | hi | pra-i̍ṣitaḥ | rakṣa̍si | vra̱tam | ahe̍ḻayan | u̱t-cara̍si | sva̱dhāḥ | anu̍ |
yat | a̱dya | tvā̱ | sū̱rya̱ | u̱pa̱-bravā̍mahai | tam | na̱ḥ | de̱vāḥ | anu̍ | ma̱ṁsī̱ra̱ta̱ | kratu̍m |
tam | na̱ḥ | dyāvā̍pṛthi̱vī iti̍ | tat | na̱ḥ | āpa̍ḥ | indra̍ḥ | śṛ̱ṇva̱ntu̱ | ma̱ruta̍ḥ | hava̍m | vaca̍ḥ |
mā | śūne̍ | bhū̱ma̱ | sūrya̍sya | sa̱m-dṛśi̍ | bha̱dram | jīva̍ntaḥ | ja̱ra̱ṇām | a̱śī̱ma̱hi̱ |
vi̱śvāhā̍ | tvā̱ | su̱-mana̍saḥ | su̱-cakṣa̍saḥ | pra̱jā-va̍ntaḥ | a̱na̱mī̱vāḥ | anā̍gasaḥ |
u̱t-yanta̍m | tvā̱ | mi̱tra̱-ma̱ha̱ḥ | di̱ve-di̍ve | jyok | jī̱vāḥ | prati̍ | pa̱śye̱ma̱ | sū̱rya̱ |
mahi̍ | jyoti̍ḥ | bibhra̍tam | tvā̱ | vi̱-ca̱kṣa̱ṇa̱ | bhāsva̍ntam | cakṣu̍ṣe-cakṣuṣe | maya̍ḥ |
ā̱-roha̍ntam | bṛ̱ha̱taḥ | pāja̍saḥ | pari̍ | va̱yam | jī̱vāḥ | prati̍ | pa̱śye̱ma̱ | sū̱rya̱ |
yasya̍ | te̱ | viśvā̍ | bhuva̍nāni | ke̱tunā̍ | pra | ca̱ | īra̍te | ni | ca̱ | vi̱śante̍ | a̱ktu-bhi̍ḥ |
a̱nā̱gā̱ḥ-tvena̍ | ha̱ri̱-ke̱śa̱ | sū̱rya̱ | ahnā̍-ahnā | na̱ḥ | vasya̍sā-vasyasā | ut | i̱hi̱ |
śam | na̱ḥ | bha̱va̱ | cakṣa̍sā | sam | na̱ḥ | ahnā̍ | śam | bhā̱nunā̍ | śam | hi̱mā | śam | ghṛ̱ṇena̍ |
yathā̍ | śam | adhva̍n | śam | asa̍t | du̱ro̱ṇe | tat | sū̱rya̱ | dravi̍ṇam | dhe̱hi̱ | ci̱tram |
a̱smāka̍m | de̱vā̱ḥ | u̱bhayā̍ya | janma̍ne | śarma̍ | ya̱ccha̱ta̱ | dvi̱-pade̍ | catu̍ḥ-pade |
a̱dat | piba̍t | ū̱rjaya̍mānam | āśi̍tam | tat | a̱sme iti̍ | śam | yoḥ | a̱ra̱paḥ | da̱dhā̱ta̱na̱ |
yat | va̱ḥ | de̱vā̱ḥ | ca̱kṛ̱ma | ji̱hvayā̍ | gu̱ru | mana̍saḥ | vā̱ | pra-yu̍tī | de̱va̱-heḻa̍nam |
arā̍vā | yaḥ | na̱ḥ | a̱bhi | du̱cchu̱na̱-yate̍ | tasmi̍n | tat | ena̍ḥ | va̱sa̱va̱ḥ | ni | dhe̱ta̱na̱ |
a̱smin | na̱ḥ | i̱ndra̱ | pṛ̱tsu̱tau | yaśa̍svati | śimī̍-vati | kranda̍si | pra | a̱va̱ | sā̱taye̍ |
yatra̍ | go-sā̍tā | dhṛ̱ṣi̱teṣu̍ | khā̱diṣu̍ | viṣva̍k | pata̍nti | di̱dyava̍ḥ | nṛ̱-sahye̍ |
saḥ | na̱ḥ | kṣu̱-manta̍m | sada̍ne | vi | ū̱rṇu̱hi̱ | go-a̍rṇasam | ra̱yim | i̱ndra̱ | śra̱vāyya̍m |
syāma̍ | te̱ | jaya̍taḥ | śa̱kra̱ | me̱dina̍ḥ | yathā̍ | va̱yam | u̱śmasi̍ | tat | va̱so̱ iti̍ | kṛ̱dhi̱ |
yaḥ | na̱ḥ | dāsa̍ḥ | ārya̍ḥ | vā̱ | pu̱ru̱-stu̱ta̱ | ade̍vaḥ | i̱ndra̱ | yu̱dhaye̍ | cike̍tati |
a̱smābhi̍ḥ | te̱ | su̱-sahā̍ḥ | sa̱ntu̱ | śatra̍vaḥ | tvayā̍ | va̱yam | tān | va̱nu̱yā̱ma̱ | sa̱m-ga̱me |
yaḥ | da̱bhrebhi̍ḥ | havya̍ḥ | yaḥ | ca̱ | bhūri̍-bhiḥ | yaḥ | a̱bhīke̍ | va̱ri̱va̱ḥ-vit | nṛ̱-sahye̍ |
tam | vi̱-khā̱de | sasni̍m | a̱dya | śru̱tam | nara̍m | a̱rvāñca̍m | indra̍m | ava̍se | ka̱rā̱ma̱he̱ |
sva̱-vṛja̍m | hi | tvām | a̱ham | i̱ndra̱ | śu̱śrava̍ | a̱na̱nu̱-dam | vṛ̱ṣa̱bha̱ | ra̱dhra̱-coda̍nam |
pra | mu̱ñca̱sva̱ | pari̍ | kutsā̍t | i̱ha | ā | ga̱hi̱ | kim | ū̱m̐ iti̍ | tvā-vā̍n | mu̱ṣkayo̍ḥ | ba̱ddhaḥ | ā̱sa̱te̱ |
yaḥ | vā̱m | pari̍-jmā | su̱-vṛt | a̱śvi̱nā̱ | ratha̍ḥ | do̱ṣām | u̱ṣasa̍ḥ | havya̍ḥ | ha̱viṣma̍tā |
śa̱śva̱t-ta̱māsa̍ḥ | tam | ū̱m̐ iti̍ | vā̱m | i̱dam | va̱yam | pi̱tuḥ | na | nāma̍ | su̱-hava̍m | ha̱vā̱ma̱he̱ |
co̱daya̍tam | sū̱nṛtā̍ḥ | pinva̍tam | dhiya̍ḥ | ut | pura̍m-dhīḥ | ī̱ra̱ya̱ta̱m | tat | u̱śma̱si̱ |
ya̱śasa̍m | bhā̱gam | kṛ̱ṇu̱ta̱m | na̱ḥ | a̱śvi̱nā̱ | soma̍m | na | cāru̍m | ma̱ghava̍t-su | na̱ḥ | kṛ̱ta̱m |
a̱mā̱-jura̍ḥ | ci̱t | bha̱va̱tha̱ḥ | yu̱vam | bhaga̍ḥ | a̱nā̱śoḥ | ci̱t | a̱vi̱tārā̍ | a̱pa̱masya̍ | ci̱t |
a̱ndhasya̍ | ci̱t | nā̱sa̱tyā̱ | kṛ̱śasya̍ | ci̱t | yu̱vām | it | ā̱hu̱ḥ | bhi̱ṣajā̍ | ru̱tasya̍ | ci̱t |
yu̱vam | cyavā̍nam | sa̱naya̍m | yathā̍ | ratha̍m | puna̍ḥ | yuvā̍nam | ca̱rathā̍ya | ta̱kṣa̱thu̱ḥ |
niḥ | tau̱gryam | ū̱ha̱thu̱ḥ | a̱t-bhyaḥ | pari̍ | viśvā̍ | it | tā | vā̱m | sava̍neṣu | pra̱-vācyā̍ |
pu̱rā̱ṇā | vā̱m | vī̱ryā̍ | pra | bra̱va̱ | jane̍ | atho̱ iti̍ | ha̱ | ā̱sa̱thu̱ḥ | bhi̱ṣajā̍ | ma̱ya̱ḥ-bhuvā̍ |
tā | vā̱m | nu | navyau̍ | ava̍se | ka̱rā̱ma̱he̱ | a̱yam | nā̱sa̱tyā̱ | śrat | a̱riḥ | yathā̍ | dadha̍t |
i̱yam | vā̱m | a̱hve̱ | śṛ̱ṇu̱tam | me̱ | a̱śvi̱nā̱ | pu̱trāya̍-iva | pi̱tarā̍ | mahya̍m | śi̱kṣa̱ta̱m |
anā̍piḥ | ajñā̍ḥ | a̱sa̱jā̱tyā | ama̍tiḥ | pu̱rā | tasyā̍ḥ | a̱bhi-śa̍steḥ | ava̍ | spṛ̱ta̱m |
yu̱vam | rathe̍na | vi̱-ma̱dāya̍ | śu̱ndhyuva̍m | ni | ū̱ha̱thu̱ḥ | pu̱ru̱-mi̱trasya̍ | yoṣa̍ṇām |
yu̱vam | hava̍m | va̱dhri̱-ma̱tyāḥ | a̱ga̱ccha̱ta̱m | yu̱vam | su-su̍tim | ca̱kra̱thu̱ḥ | pura̍m-dhaye |
yu̱vam | vipra̍sya | ja̱ra̱ṇām | u̱pa̱-ī̱yuṣa̍ḥ | puna̱riti̍ | ka̱leḥ | a̱kṛ̱ṇu̱ta̱m | yu̱va̱t | vaya̍ḥ |
yu̱vam | vanda̍nam | ṛ̱śya̱-dāt | ut | ū̱pa̱thu̱ḥ | yu̱vam | sa̱dyaḥ | vi̱śpalā̍m | eta̍ve | kṛ̱tha̱ḥ |
yu̱vam | ha̱ | re̱bham | vṛ̱ṣa̱ṇā̱ | guhā̍ | hi̱tam | ut | ai̱ra̱ya̱ta̱m | ma̱mṛ̱-vāṁsa̍m | a̱śvi̱nā̱ |
yu̱vam | ṛ̱bīsa̍m | u̱ta | ta̱ptam | atra̍ye | oma̍n-vantam | ca̱kra̱thu̱ḥ | sa̱pta-va̍dhraye |
yu̱vam | śve̱tam | pe̱dave̍ | a̱śvi̱nā̱ | aśva̍m | na̱va-bhi̍ḥ | vājai̍ḥ | na̱va̱tī | ca̱ | vā̱jina̍m |
ca̱rkṛtya̍m | da̱da̱thu̱ḥ | dra̱va̱yat-sa̍kham | bhaga̍m | na | nṛ-bhya̍ḥ | havya̍m | ma̱ya̱ḥ-bhuva̍m |
na | tam | rā̱jā̱nau̱ | a̱di̱te̱ | kuta̍ḥ | ca̱na | na | aṁha̍ḥ | a̱śno̱ti̱ | du̱ḥ-i̱tam | naki̍ḥ | bha̱yam |
yam | a̱śvi̱nā̱ | su̱-ha̱vā̱ | ru̱dra̱va̱rta̱nī̱ iti̍ rudra-vartanī | pu̱ra̱ḥ-ra̱tham | kṛ̱ṇu̱thaḥ | patnyā̍ | sa̱ha |
ā | tena̍ | yā̱ta̱m | mana̍saḥ | javī̍yasā | ratha̍m | yam | vā̱m | ṛ̱bhava̍ḥ | ca̱kruḥ | a̱śvi̱nā̱ |
yasya̍ | yoge̍ | du̱hi̱tā | jāya̍te | di̱vaḥ | u̱bhe iti̍ | aha̍nī̱ iti̍ | su̱dine̱ iti̍ su̱-dine̍ | vi̱vasva̍taḥ |
tā | va̱rtiḥ | yā̱ta̱m | ja̱yuṣā̍ | vi | parva̍tam | api̍nvatam | śa̱yave̍ | dhe̱num | a̱śvi̱nā̱ |
vṛka̍sya | ci̱t | varti̍kām | a̱ntaḥ | ā̱syā̍t | yu̱vam | śacī̍bhiḥ | gra̱si̱tām | a̱mu̱ñca̱ta̱m |
e̱tam | vā̱m | stoma̍m | a̱śvi̱nau̱ | a̱ka̱rma̱ | ata̍kṣāma | bhṛga̍vaḥ | na | ratha̍m |
ni | a̱mṛ̱kṣā̱ma̱ | yoṣa̍ṇām | na | marye̍ | nitya̍m | na | sū̱num | tana̍yam | dadhā̍nāḥ |
ratha̍m | yānta̍m | kuha̍ | kaḥ | ha̱ | vā̱m | na̱rā̱ | prati̍ | dyu̱-manta̍m | su̱vi̱tāya̍ | bhū̱ṣa̱ti̱ |
prā̱ta̱ḥ-yāvā̍nam | vi̱-bhva̍m | vi̱śe-vi̍śe | vasto̍ḥ-vastoḥ | vaha̍mānam | dhi̱yā | śami̍ |
kuha̍ | svi̱t | do̱ṣā | kuha̍ | vasto̍ḥ | a̱śvinā̍ | kuha̍ | a̱bhi̱-pi̱tvam | ka̱ra̱ta̱ḥ | kuha̍ | ū̱ṣa̱tu̱ḥ |
kaḥ | vā̱m | śa̱yu̱-trā | vi̱dhavā̍-iva | de̱vara̍m | marya̍m | na | yoṣā̍ | kṛ̱ṇu̱te̱ | sa̱dha-sthe̍ | ā |
prā̱taḥ | ja̱re̱the̱ iti̍ | ja̱ra̱ṇā-i̍va | kāpa̍yā | vasto̍ḥ-vastoḥ | ya̱ja̱tā | ga̱ccha̱tha̱ḥ | gṛ̱ham |
kasya̍ | dhva̱srā | bha̱va̱tha̱ḥ | kasya̍ | vā̱ | na̱rā̱ | rā̱ja̱pu̱trā-i̍va | sava̍nā | ava̍ | ga̱ccha̱tha̱ḥ |
yu̱vām | mṛ̱gā-i̍va | vā̱ra̱ṇā | mṛ̱ga̱ṇyava̍ḥ | do̱ṣā | vasto̍ḥ | ha̱viṣā̍ | ni | hva̱yā̱ma̱he̱ |
yu̱vam | hotrā̍m | ṛ̱tu̱-thā | juhva̍te | na̱rā̱ | iṣa̍m | janā̍ya | va̱ha̱tha̱ḥ | śu̱bha̱ḥ | pa̱tī̱ iti̍ |
yu̱vām | ha̱ | ghoṣā̍ | pari̍ | a̱śvi̱nā̱ | ya̱tī | rājña̍ḥ | ū̱ce̱ | du̱hi̱tā | pṛ̱cche | vā̱m | na̱rā̱ |
bhū̱tam | me̱ | ahne̍ | u̱ta | bhū̱ta̱m | a̱ktave̍ | aśva̍-vate | ra̱thine̍ | śakta̍m | arva̍te |
yu̱vam | ka̱vī iti̍ | stha̱ḥ | pari̍ | a̱śvi̱nā̱ | ratha̍m | viśa̍ḥ | na | kutsa̍ḥ | ja̱ri̱tuḥ | na̱śā̱ya̱tha̱ḥ |
yu̱voḥ | ha̱ | makṣā̍ | pari̍ | a̱śvi̱nā̱ | madhu̍ | ā̱sā | bha̱ra̱ta̱ | ni̱ḥ-kṛ̱tam | na | yoṣa̍ṇā |
yu̱vam | ha̱ | bhu̱jyum | yu̱vam | a̱śvi̱nā̱ | vaśa̍m | yu̱vam | śi̱ñjāra̍m | u̱śanā̍m | upa̍ | ā̱ra̱thu̱ḥ |
yu̱voḥ | rarā̍vā | pari̍ | sa̱khyam | ā̱sa̱te̱ | yu̱voḥ | a̱ham | ava̍sā | su̱mnam | ā | ca̱ke̱ |
yu̱vam | ha̱ | kṛ̱śam | yu̱vam | a̱śvi̱nā̱ | śa̱yum | yu̱vam | vi̱dhanta̍m | vi̱dhavā̍m | u̱ru̱ṣya̱tha̱ḥ |
yu̱vam | sa̱ni-bhya̍ḥ | sta̱naya̍ntam | a̱śvi̱nā̱ | apa̍ | vra̱jam | ū̱rṇu̱tha̱ḥ | sa̱pta-ā̍syam |
jani̍ṣṭa | yoṣā̍ | pa̱taya̍t | ka̱nī̱na̱kaḥ | vi | ca̱ | aru̍han | vī̱rudha̍ḥ | da̱ṁsanā̍ḥ | anu̍ |
ā | a̱smai̱ | rī̱ya̱nte̱ | ni̱va̱nā-i̍va | sindha̍vaḥ | a̱smai | ahne̍ | bha̱va̱ti̱ | tat | pa̱ti̱-tva̱nam |
jī̱vam | ru̱da̱nti̱ | vi | ma̱ya̱nte̱ | a̱dhva̱re | dī̱rghām | anu̍ | pra-si̍tim | dī̱dhi̱yu̱ḥ | nara̍ḥ |
vā̱mam | pi̱tṛ-bhya̍ḥ | ye | i̱dam | sa̱m-e̱ri̱re | maya̍ḥ | pati̍-bhyaḥ | jana̍yaḥ | pa̱ri̱-svaje̍ |
na | tasya̍ | vi̱dma̱ | tat | ū̱m̐ iti̍ | su | pra | vo̱ca̱ta̱ | yuvā̍ | ha̱ | yat | yu̱va̱tyāḥ | kṣeti̍ | yoni̍ṣu |
pri̱ya-u̍sriyasya | vṛ̱ṣa̱bhasya̍ | re̱tina̍ḥ | gṛ̱ham | ga̱me̱ma̱ | a̱śvi̱nā̱ | tat | u̱śma̱si̱ |
ā | vā̱m | a̱ga̱n | su̱-ma̱tiḥ | vā̱ji̱nī̱va̱sū̱ iti̍ vājinī-vasū | ni | a̱śvi̱nā̱ | hṛ̱t-su | kāmā̍ḥ | a̱ya̱ṁsa̱ta̱ |
abhū̍tam | go̱pā | mi̱thu̱nā | śu̱bha̱ḥ | pa̱tī̱ iti̍ | pri̱yāḥ | a̱rya̱mṇaḥ | duryā̍n | a̱śī̱ma̱hi̱ |
tā | ma̱nda̱sā̱nā | manu̍ṣaḥ | du̱ro̱ṇe | ā | dha̱ttam | ra̱yim | sa̱ha-vī̍ram | va̱ca̱syave̍ |
kṛ̱tam | tī̱rtham | su̱-pra̱pā̱nam | śu̱bha̱ḥ | pa̱tī̱ iti̍ | sthā̱ṇum | pa̱the̱-sthām | apa̍ | du̱ḥ-ma̱tim | ha̱ta̱m |
kva̍ | svi̱t | a̱dya | ka̱ta̱māsu̍ | a̱śvinā̍ | vi̱kṣu | da̱srā | mā̱da̱ye̱te̱ iti̍ | śu̱bhaḥ | patī̱ iti̍ |
kaḥ | ī̱m | ni | ye̱me̱ | ka̱ta̱masya̍ | ja̱gma̱tu̱ḥ | vipra̍sya | vā̱ | yaja̍mānasya | vā̱ | gṛ̱ham |
sa̱mā̱nam | ū̱m̐ iti̍ | tyam | pu̱ru̱-hū̱tam | u̱kthya̍m | ratha̍m | tri̱-ca̱kram | sava̍nā | gani̍gmatam |
pari̍-jmānam | vi̱da̱thya̍m | su̱vṛ̱kti-bhi̍ḥ | va̱yam | vi-u̍ṣṭau | u̱ṣasa̍ḥ | ha̱vā̱ma̱he̱ |
prā̱ta̱ḥ-yuja̍m | nā̱sa̱tyā̱ | adhi̍ | ti̱ṣṭha̱tha̱ḥ | prā̱ta̱ḥ-yāvā̍nam | ma̱dhu̱-vāha̍nam | ratha̍m |
viśa̍ḥ | yena̍ | gaccha̍taḥ | yajva̍rīḥ | na̱rā̱ | kī̱reḥ | ci̱t | ya̱jñam | hotṛ̍-mantam | a̱śvi̱nā̱ |
a̱dhva̱ryum | vā̱ | madhu̍-pāṇim | su̱-hastya̍m | a̱gnidha̍m | vā̱ | dhṛ̱ta-da̍kṣam | damū̍nasam |
vipra̍sya | vā̱ | yat | sava̍nāni | gaccha̍thaḥ | ata̍ḥ | ā | yā̱ta̱m | ma̱dhu̱-peya̍m | a̱śvi̱nā̱ |
astā̍-iva | su | pra̱-ta̱ram | lāya̍m | asya̍n | bhūṣa̍n-iva | pra | bha̱ra̱ | stoma̍m | a̱smai̱ |
vā̱cā | vi̱prā̱ḥ | ta̱ra̱ta̱ | vāca̍m | a̱ryaḥ | ni | ra̱ma̱ya̱ | ja̱ri̱ta̱riti̍ | some̍ | indra̍m |
dohe̍na | gām | upa̍ | śi̱kṣa̱ | sakhā̍yam | pra | bo̱dha̱ya̱ | ja̱ri̱ta̱ḥ | jā̱ram | indra̍m |
kośa̍m | na | pū̱rṇam | vasu̍nā | ni-ṛ̍ṣṭam | ā | cya̱va̱ya̱ | ma̱gha̱-deyā̍ya | śūra̍m |
kim | a̱ṅga | tvā̱ | ma̱gha̱-va̱n | bho̱jam | ā̱hu̱ḥ | śi̱śī̱hi | mā̱ | śi̱śa̱yam | tvā̱ | śṛ̱ṇo̱mi̱ |
apna̍svatī | mama̍ | dhīḥ | a̱stu̱ | śa̱kra̱ | va̱su̱-vida̍m | bhaga̍m | i̱ndra̱ | ā | bha̱ra̱ | na̱ḥ |
tvām | janā̍ḥ | ma̱ma̱-sa̱tyeṣu̍ | i̱ndra̱ | sa̱m-ta̱sthā̱nāḥ | vi | hva̱ya̱nte̱ | sa̱m-ī̱ke |
atra̍ | yuja̍m | kṛ̱ṇu̱te̱ | yaḥ | ha̱viṣmā̍n | na | asu̍nvatā | sa̱khyam | va̱ṣṭi̱ | śūra̍ḥ |
dhana̍m | na | spa̱ndram | ba̱hu̱lam | yaḥ | a̱smai̱ | tī̱vrān | somā̍n | ā̱-su̱noti̍ | praya̍svān |
tasmai̍ | śatrū̍n | su̱-tukā̍n | prā̱taḥ | ahna̍ḥ | ni | su̱-aṣṭrā̍n | yu̱vati̍ | hanti̍ | vṛ̱tram |
yasmi̍n | va̱yam | da̱dhi̱ma | śaṁsa̍m | indre̍ | yaḥ | śi̱śrāya̍ | ma̱gha-vā̍ | kāma̍m | a̱sme iti̍ |
ā̱rāt | ci̱t | san | bha̱ya̱tā̱m | a̱sya̱ | śatru̍ḥ | ni | a̱smai̱ | dyu̱mnā | janyā̍ | na̱ma̱ntā̱m |
ā̱rāt | śatru̍m | apa̍ | bā̱dha̱sva̱ | dū̱ram | u̱graḥ | yaḥ | śamba̍ḥ | pu̱ru̱-hū̱ta̱ | tena̍ |
a̱sme iti̍ | dhe̱hi̱ | yava̍-mat | go-ma̍t | i̱ndra̱ | kṛ̱dhi | dhiya̍m | ja̱ri̱tre | vāja̍-ratnām |
pra | yam | a̱ntaḥ | vṛ̱ṣa̱-sa̱vāsa̍ḥ | agma̍n | tī̱vrāḥ | somā̍ḥ | ba̱hu̱la-a̍ntāsaḥ | indra̍m |
na | aha̍ | dā̱māna̍m | ma̱gha-vā̍ | ni | ya̱ṁsa̱t | ni | su̱nva̱te | va̱ha̱ti̱ | bhūri̍ | vā̱mam |
u̱ta | pra̱-hām | a̱ti̱-dīvya̍ | ja̱yā̱ti̱ | kṛ̱tam | yat | śva̱-ghnī | vi̱-ci̱noti̍ | kā̱le |
yaḥ | de̱va-kā̍maḥ | na | dhanā̍ | ru̱ṇa̱ddhi̱ | sam | it | tam | rā̱yā | sṛ̱ja̱ti̱ | sva̱dhā-vā̍n |
gobhi̍ḥ | ta̱re̱ma̱ | ama̍tim | du̱ḥ-evā̍m | yave̍na | kṣudha̍m | pu̱ru̱-hū̱ta̱ | viśvā̍m |
va̱yam | rāja̍-bhiḥ | pra̱tha̱māḥ | dhanā̍ni | a̱smāke̍na | vṛ̱jane̍na | ja̱ye̱ma̱ |
bṛha̱spati̍ḥ | na̱ḥ | pari̍ | pā̱tu̱ | pa̱ścāt | u̱ta | ut-ta̍rasmāt | adha̍rāt | a̱gha̱-yoḥ |
indra̍ḥ | pu̱rastā̍t | u̱ta | ma̱dhya̱taḥ | na̱ḥ | sakhā̍ | sakhi̍-bhyaḥ | vari̍vaḥ | kṛ̱ṇo̱tu̱ |
accha̍ | me̱ | indra̍m | ma̱taya̍ḥ | sva̱ḥ-vida̍ḥ | sa̱dhrīcī̍ḥ | viśvā̍ḥ | u̱śa̱tīḥ | a̱nū̱ṣa̱ta̱ |
pari̍ | sva̱ja̱nte̱ | jana̍yaḥ | yathā̍ | pati̍m | marya̍m | na | śu̱ndhyum | ma̱gha-vā̍nam | ū̱taye̍ |
na | gha̱ | tva̱drik | apa̍ | ve̱ti̱ | me̱ | mana̍ḥ | tve iti̍ | it | kāma̍m | pu̱ru̱-hū̱ta̱ | śi̱śra̱ya̱ |
rājā̍-iva | da̱sma̱ | ni | sa̱da̱ḥ | adhi̍ | ba̱rhiṣi̍ | a̱smin | su | some̍ | a̱va̱-pāna̍m | a̱stu̱ | te̱ |
vi̱ṣu̱-vṛt | indra̍ḥ | ama̍teḥ | u̱t | kṣu̱dhaḥ | saḥ | it | rā̱yaḥ | ma̱gha-vā̍ | vasva̍ḥ | ī̱śa̱te̱ |
tasya̍ | it | i̱me | pra̱va̱ṇe | sa̱pta | sindha̍vaḥ | vaya̍ḥ | va̱rdha̱nti̱ | vṛ̱ṣa̱bhasya̍ | śu̱ṣmiṇa̍ḥ |
vaya̍ḥ | na | vṛ̱kṣam | su̱-pa̱lā̱śam | ā | a̱sa̱da̱n | somā̍saḥ | indra̍m | ma̱ndina̍ḥ | ca̱mū̱-sada̍ḥ |
pra | e̱ṣā̱m | anī̍kam | śava̍sā | davi̍dyutat | vi̱dat | sva̍ḥ | mana̍ve | jyoti̍ḥ | ārya̍m |
kṛ̱tam | na | śva̱-ghnī | vi | ci̱no̱ti̱ | deva̍ne | sa̱m-varga̍m | yat | ma̱gha-vā̍ | sūrya̍m | jaya̍t |
na | tat | te̱ | a̱nyaḥ | anu̍ | vī̱rya̍m | śa̱ka̱t | na | pu̱rā̱ṇaḥ | ma̱gha̱-va̱n | na | u̱ta | nūta̍naḥ |
viśa̍m-viśam | ma̱gha-vā̍ | pari̍ | a̱śā̱ya̱ta̱ | janā̍nām | dhenā̍ḥ | a̱va̱-cāka̍śat | vṛṣā̍ |
yasya̍ | aha̍ | śa̱kraḥ | sava̍neṣu | raṇya̍ti | saḥ | tī̱vraiḥ | somai̍ḥ | sa̱ha̱te̱ | pṛ̱ta̱nya̱taḥ |
āpa̍ḥ | na | sindhu̍m | a̱bhi | yat | sa̱m-akṣa̍ran | somā̍saḥ | indra̍m | ku̱lyāḥ-i̍va | hra̱dam |
vardha̍nti | viprā̍ḥ | maha̍ḥ | a̱sya̱ | sada̍ne | yava̍m | na | vṛ̱ṣṭiḥ | di̱vyena̍ | dānu̍nā |
vṛṣā̍ | na | kru̱ddhaḥ | pa̱ta̱ya̱t | raja̍ḥ-su | ā | yaḥ | a̱rya-pa̍tnīḥ | akṛ̍ṇot | i̱māḥ | a̱paḥ |
saḥ | su̱nva̱te | ma̱gha-vā̍ | jī̱ra-dā̍nave | avi̍ndat | jyoti̍ḥ | mana̍ve | ha̱viṣma̍te |
ut | jā̱ya̱tā̱m | pa̱ra̱śuḥ | jyoti̍ṣā | sa̱ha | bhū̱yāḥ | ṛ̱tasya̍ | su̱-dughā̍ | pu̱rā̱ṇa̱-vat |
vi | ro̱ca̱tā̱m | a̱ru̱ṣaḥ | bhā̱nunā̍ | śuci̍ḥ | sva̍ḥ | na | śu̱kram | śu̱śu̱cī̱ta̱ | sat-pa̍tiḥ |
gobhi̍ḥ | ta̱re̱ma̱ | ama̍tim | du̱ḥ-evā̍m | yave̍na | kṣudha̍m | pu̱ru̱-hū̱ta̱ | viśvā̍m |
va̱yam | rāja̍-bhiḥ | pra̱tha̱māḥ | dhanā̍ni | a̱smāke̍na | vṛ̱jane̍na | ja̱ye̱ma̱ |
bṛha̱spati̍ḥ | na̱ḥ | pari̍ | pā̱tu̱ | pa̱ścāt | u̱ta | ut-ta̍rasmāt | adha̍rāt | a̱gha̱-yoḥ |
indra̍ḥ | pu̱rastā̍t | u̱ta | ma̱dhya̱taḥ | na̱ḥ | sakhā̍ | sakhi̍-bhyaḥ | vari̍vaḥ | kṛ̱ṇo̱tu̱ |
ā | yā̱tu̱ | indra̍ḥ | sva-pa̍tiḥ | madā̍ya | yaḥ | dharma̍ṇā | tū̱tu̱jā̱naḥ | tuvi̍ṣmān |
pra̱-tva̱kṣā̱ṇaḥ | ati̍ | viśvā̍ | sahā̍ṁsi | a̱pā̱reṇa̍ | ma̱ha̱tā | vṛṣṇye̍na |
su̱-sthāmā̍ | ratha̍ḥ | su̱-yamā̍ | harī̱ iti̍ | te̱ | mi̱myakṣa̍ | vajra̍ḥ | nṛ̱-pa̱te̱ | gabha̍stau |
śībha̍m | rā̱ja̱n | su̱-pathā̍ | ā | yā̱hi̱ | a̱rvāṅ | vardhā̍ma | te̱ | pa̱puṣa̍ḥ | vṛṣṇyā̍ni |
ā | i̱ndra̱-vāha̍ḥ | nṛ̱-pati̍m | vajra̍-bāhum | u̱gram | u̱grāsa̍ḥ | ta̱vi̱ṣāsa̍ḥ | e̱na̱m |
pra-tva̍kṣasam | vṛ̱ṣa̱bham | sa̱tya-śu̍ṣmam | ā | ī̱m | a̱sma̱-trā | sa̱dha̱-māda̍ḥ | va̱ha̱ntu̱ |
e̱va | pati̍m | dro̱ṇa̱-sāca̍m | sa-ce̍tasam | ū̱rjaḥ | ska̱mbham | dha̱ruṇe̍ | ā | vṛ̱ṣa̱-ya̱se̱ |
oja̍ḥ | kṛ̱ṣva̱ | sam | gṛ̱bhā̱ya̱ | tve iti̍ | api̍ | asa̍ḥ | yathā̍ | ke̱-ni̱pānā̍m | i̱naḥ | vṛ̱dhe |
gama̍n | a̱sme iti̍ | vasū̍ni | ā | hi | śaṁsi̍ṣam | su̱-ā̱śiṣa̍m | bhara̍m | ā | yā̱hi̱ | so̱mina̍ḥ |
tvam | ī̱śi̱ṣe̱ | saḥ | a̱smin | ā | sa̱tsi̱ | ba̱rhiṣi̍ | a̱nā̱dhṛ̱ṣyā | tava̍ | pātrā̍ṇi | dharma̍ṇā |
pṛtha̍k | pra | ā̱ya̱n | pra̱tha̱māḥ | de̱va-hū̍tayaḥ | akṛ̍ṇvata | śra̱va̱syā̍ni | du̱starā̍ |
na | ye | śe̱kuḥ | ya̱jñiyā̍m | nāva̍m | ā̱-ruha̍m | ī̱rmā | e̱va | te | ni | a̱vi̱śa̱nta̱ | kepa̍yaḥ |
e̱va | e̱va | apā̍k | apa̍re | sa̱ntu̱ | du̱ḥ-dhya̍ḥ | aśvā̍ḥ | yeṣā̍m | du̱ḥ-yuja̍ḥ | ā̱-yu̱yu̱jre |
i̱tthā | ye | prāk | upa̍re | santi̍ | dā̱vane̍ | pu̱rūṇi̍ | yatra̍ | va̱yunā̍ni | bhoja̍nā |
gi̱rīn | ajrā̍n | reja̍mānān | a̱dhā̱ra̱ya̱t | dyauḥ | kra̱nda̱t | a̱ntari̍kṣāṇi | ko̱pa̱ya̱t |
sa̱mī̱cī̱ne iti̍ sa̱m-ī̱cī̱ne | dhi̱ṣaṇe̱ iti̍ | vi | ska̱bhā̱ya̱ti̱ | vṛṣṇa̍ḥ | pī̱tvā | made̍ | u̱kthāni̍ | śa̱ṁsa̱ti̱ |
i̱mam | bi̱bha̱rmi̱ | su-kṛ̍tam | te̱ | a̱ṅku̱śam | yena̍ | ā̱-ru̱jāsi̍ | ma̱gha̱-va̱n | śa̱pha̱-ā̱ruja̍ḥ |
a̱smin | su | te̱ | sava̍ne | a̱stu̱ | o̱kya̍m | su̱te | i̱ṣṭau | ma̱gha̱-va̱n | bo̱dhi̱ | ā-bha̍gaḥ |
gobhi̍ḥ | ta̱re̱ma̱ | ama̍tim | du̱ḥ-evā̍m | yave̍na | kṣudha̍m | pu̱ru̱-hū̱ta̱ | viśvā̍m |
va̱yam | rāja̍-bhiḥ | pra̱tha̱māḥ | dhanā̍ni | a̱smāke̍na | vṛ̱jane̍na | ja̱ye̱ma̱ |
bṛha̱spati̍ḥ | na̱ḥ | pari̍ | pā̱tu̱ | pa̱ścāt | u̱ta | ut-ta̍rasmāt | adha̍rāt | a̱gha̱-yoḥ |
indra̍ḥ | pu̱rastā̍t | u̱ta | ma̱dhya̱taḥ | na̱ḥ | sakhā̍ | sakhi̍-bhyaḥ | vari̍vaḥ | kṛ̱ṇo̱tu̱ |
di̱vaḥ | pari̍ | pra̱tha̱mam | ja̱jñe̱ | a̱gniḥ | a̱smat | dvi̱tīya̍m | pari̍ | jā̱ta-ve̍dāḥ |
tṛ̱tīya̍m | a̱p-su | nṛ̱-manā̍ḥ | aja̍sram | indhā̍naḥ | e̱na̱m | ja̱ra̱te̱ | su̱-ā̱dhīḥ |
vi̱dma | te̱ | a̱gne̱ | tre̱dhā | tra̱yāṇi̍ | vi̱dma | te̱ | dhāma̍ | vi-bhṛ̍tā | pu̱ru̱-trā |
vi̱dma | te̱ | nāma̍ | pa̱ra̱mam | guhā̍ | yat | vi̱dma | tam | utsa̍m | yata̍ḥ | ā̱-ja̱gantha̍ |
sa̱mu̱dre | tvā̱ | nṛ̱-manā̍ḥ | a̱p-su | a̱ntaḥ | nṛ̱-cakṣā̍ḥ | ī̱dhe̱ | di̱vaḥ | a̱gne̱ | ūdha̍n |
tṛ̱tīye̍ | tvā̱ | raja̍si | ta̱sthi̱-vāṁsa̍m | a̱pām | u̱pa-sthe̍ | ma̱hi̱ṣāḥ | a̱va̱rdha̱n |
akra̍ndat | a̱gniḥ | sta̱naya̍n-iva | dyauḥ | kṣāma̍ | reri̍hat | vī̱rudha̍ḥ | sa̱m-a̱ñjan |
sa̱dyaḥ | ja̱jñā̱naḥ | vi | hi | ī̱m | i̱ddhaḥ | akhya̍t | ā | roda̍sī̱ iti̍ | bhā̱nunā̍ | bhā̱ti̱ | a̱ntariti̍ |
śrī̱ṇām | u̱t-ā̱raḥ | dha̱ruṇa̍ḥ | ra̱yī̱ṇām | ma̱nī̱ṣāṇā̍m | pra̱-arpa̍ṇaḥ | soma̍-gopāḥ |
vasu̍ḥ | sū̱nuḥ | saha̍saḥ | a̱p-su | rājā̍ | vi | bhā̱ti̱ | agre̍ | u̱ṣasā̍m | i̱dhā̱naḥ |
viśva̍sya | ke̱tuḥ | bhuva̍nasya | garbha̍ḥ | ā | roda̍sī̱ iti̍ | a̱pṛ̱ṇā̱t | jāya̍mānaḥ |
vī̱ḻum | ci̱t | adri̍m | a̱bhi̱na̱t | pa̱rā̱-yan | janā̍ḥ | yat | a̱gnim | aya̍janta | pañca̍ |
u̱śik | pā̱va̱kaḥ | a̱ra̱tiḥ | su̱-me̱dhāḥ | marte̍ṣu | a̱gniḥ | a̱mṛta̍ḥ | ni | dhā̱yi̱ |
iya̍rti | dhū̱mam | a̱ru̱ṣam | bhari̍bhrat | ut | śu̱kreṇa̍ | śo̱ciṣā̍ | dyām | ina̍kṣan |
dṛ̱śā̱naḥ | ru̱kmaḥ | u̱rvi̱yā | vi | a̱dyau̱t | du̱ḥ-marṣa̍m | āyu̍ḥ | śri̱ye | ru̱cā̱naḥ |
a̱gniḥ | a̱mṛta̍ḥ | a̱bha̱va̱t | vaya̍ḥ-bhiḥ | yat | e̱na̱m | dyauḥ | ja̱naya̍t | su̱-retā̍ḥ |
yaḥ | te̱ | a̱dya | kṛ̱ṇava̍t | bha̱dra̱-śo̱ce̱ | a̱pū̱pam | de̱va̱ | ghṛ̱ta-va̍ntam | a̱gne̱ |
pra | tam | na̱ya̱ | pra̱-ta̱ram | vasya̍ḥ | accha̍ | a̱bhi | su̱mnam | de̱va-bha̍ktam | ya̱vi̱ṣṭha̱ |
ā | tam | bha̱ja̱ | sau̱śra̱va̱seṣu̍ | a̱gne̱ | u̱kthe-u̍kthe | ā | bha̱ja̱ | śa̱syamā̍ne |
pri̱yaḥ | sūrye̍ | pri̱yaḥ | a̱gnā | bha̱vā̱ti̱ | ut | jā̱tena̍ | bhi̱nada̍t | ut | jani̍-tvaiḥ |
tvām | a̱gne̱ | yaja̍mānāḥ | anu̍ | dyūn | viśvā̍ | vasu̍ | da̱dhi̱re̱ | vāryā̍ṇi |
tvayā̍ | sa̱ha | dravi̍ṇam | i̱cchamā̍nāḥ | vra̱jam | go-ma̍ntam | u̱śija̍ḥ | vi | va̱vru̱ḥ |
astā̍vi | a̱gniḥ | na̱rām | su̱-śeva̍ḥ | vai̱śvā̱na̱raḥ | ṛṣi̍-bhiḥ | soma̍-gopāḥ |
a̱dve̱ṣe iti̍ | dyāvā̍pṛthi̱vī iti̍ | hu̱ve̱ma̱ | devā̍ḥ | dha̱tta | ra̱yim | a̱sme iti̍ | su̱-vīra̍m |
pra | hotā̍ | jā̱taḥ | ma̱hān | na̱bha̱ḥ-vit | nṛ̱-sadvā̍ | sī̱da̱t | a̱pām | u̱pa-sthe̍ |
dadhi̍ḥ | yaḥ | dhāyi̍ | saḥ | te̱ | vayā̍ṁsi | ya̱ntā | vasū̍ni | vi̱dha̱te | ta̱nū̱-pāḥ |
i̱mam | vi̱dhanta̍ḥ | a̱pām | sa̱dha-sthe̍ | pa̱śum | na | na̱ṣṭam | pa̱daiḥ | anu̍ | gma̱n |
guhā̍ | cata̍ntam | u̱śija̍ḥ | nama̍ḥ-bhiḥ | i̱cchanta̍ḥ | dhīrā̍ḥ | bhṛga̍vaḥ | a̱vi̱nda̱n |
i̱mam | tri̱taḥ | bhūri̍ | a̱vi̱nda̱t | i̱cchan | vai̱bhu̱-va̱saḥ | mū̱rdhani̍ | aghnyā̍yāḥ |
saḥ | śe-vṛ̍dhaḥ | jā̱taḥ | ā | ha̱rmyeṣu̍ | nābhi̍ḥ | yuvā̍ | bha̱va̱ti̱ | ro̱ca̱nasya̍ |
ma̱ndram | hotā̍ram | u̱śija̍ḥ | nama̍ḥ-bhiḥ | prāñca̍m | ya̱jñam | ne̱tāra̍m | a̱dhva̱rāṇā̍m |
vi̱śām | a̱kṛ̱ṇva̱n | a̱ra̱tim | pā̱va̱kam | ha̱vya̱-vāha̍m | dadha̍taḥ | mānu̍ṣeṣu |
pra | bhū̱ḥ | jaya̍ntam | ma̱hāṁ | vi̱pa̱ḥ-dhām | mū̱rāḥ | amū̍ram | pu̱rām | da̱rmāṇa̍m |
naya̍ntaḥ | garbha̍m | va̱nām | dhiya̍m | dhu̱ḥ | hiri̍-śmaśrum | na | arvā̍ṇam | dhana̍-arcam |
ni | pa̱styā̍su | tri̱taḥ | sta̱bhu̱-yan | pari̍-vītaḥ | yonau̍ | sī̱da̱t | a̱ntariti̍ |
ata̍ḥ | sa̱m-gṛbhya̍ | vi̱śām | damū̍nāḥ | vi-dha̍rmaṇā | a̱ya̱ntraiḥ | ī̱ya̱te̱ | nṝn |
a̱sya | a̱jarā̍saḥ | da̱mām | a̱ritrā̍ḥ | a̱rcat-dhū̍māsaḥ | a̱gnaya̍ḥ | pā̱va̱kāḥ |
śvi̱tī̱caya̍ḥ | śvā̱trāsa̍ḥ | bhu̱ra̱ṇyava̍ḥ | va̱na̱-sada̍ḥ | vā̱yava̍ḥ | na | somā̍ḥ |
pra | ji̱hvayā̍ | bha̱ra̱te̱ | vepa̍ḥ | a̱gniḥ | pra | va̱yunā̍ni | ceta̍sā | pṛ̱thi̱vyāḥ |
tam | ā̱yava̍ḥ | śu̱caya̍ntam | pā̱va̱kam | ma̱ndram | hotā̍ram | da̱dhi̱re̱ | yaji̍ṣṭham |
dyāvā̍ | yam | a̱gnim | pṛ̱thi̱vī iti̍ | jani̍ṣṭām | āpa̍ḥ | tvaṣṭā̍ | bhṛga̍vaḥ | yam | saha̍ḥ-bhiḥ |
ī̱ḻenya̍m | pra̱tha̱mam | mā̱ta̱riśvā̍ | de̱vāḥ | ta̱ta̱kṣu̱ḥ | mana̍ve | yaja̍tram |
yam | tvā̱ | de̱vāḥ | da̱dhi̱re | ha̱vya̱-vāha̍m | pu̱ru̱-spṛha̍ḥ | mānu̍ṣāsaḥ | yaja̍tram |
saḥ | yāma̍n | a̱gne̱ | stu̱va̱te | vaya̍ḥ | dhā̱ḥ | pra | de̱va̱-yan | ya̱śasa̍ḥ | sam | hi | pū̱rvīḥ |
ja̱gṛ̱bhma | te̱ | dakṣi̍ṇam | i̱ndra̱ | hasta̍m | va̱su̱-yava̍ḥ | va̱su̱-pa̱te̱ | vasū̍nām |
vi̱dma | hi | tvā̱ | go-pa̍tim | śū̱ra̱ | gonā̍m | a̱smabhya̍m | ci̱tram | vṛṣa̍ṇam | ra̱yim | dā̱ḥ |
su̱-ā̱yu̱dham | su̱-ava̍sam | su̱-nī̱tham | catu̍ḥ-samudram | dha̱ruṇa̍m | ra̱yī̱ṇām |
ca̱rkṛtya̍m | śaṁsya̍m | bhūri̍-vāram | a̱smabhya̍m | ci̱tram | vṛṣa̍ṇam | ra̱yim | dā̱ḥ |
su̱-brahmā̍ṇam | de̱va-va̍ntam | bṛ̱hanta̍m | u̱rum | ga̱bhī̱ram | pṛ̱thu-bu̍dhnam | i̱ndra̱ |
śru̱ta-ṛ̍ṣim | u̱gram | a̱bhi̱mā̱ti̱-saha̍m | a̱smabhya̍m | ci̱tram | vṛṣa̍ṇam | ra̱yim | dā̱ḥ |
sa̱nat-vā̍jam | vipra̍-vīram | taru̍tram | dha̱na̱-spṛta̍m | śū̱śu̱-vāṁsa̍m | su̱-dakṣa̍m |
da̱syu̱hana̍m | pū̱ḥ-bhida̍m | i̱ndra̱ | sa̱tyam | a̱smabhya̍m | ci̱tram | vṛṣa̍ṇam | ra̱yim | dā̱ḥ |
aśva̍-vantam | ra̱thina̍m | vī̱ra-va̍ntam | sa̱ha̱sriṇa̍m | śa̱tina̍m | vāja̍m | i̱ndra̱ |
bha̱dra-vrā̍tam | vipra̍-vīram | sva̱ḥ-sām | a̱smabhya̍m | ci̱tram | vṛṣa̍ṇam | ra̱yim | dā̱ḥ |
pra | sa̱pta-gu̍m | ṛ̱ta-dhī̍tim | su̱-me̱dhām | bṛha̱spati̍m | ma̱tiḥ | accha̍ | ji̱gā̱ti̱ |
yaḥ | ā̱ṅgi̱ra̱saḥ | nama̍sā | u̱pa̱-sadya̍ḥ | a̱smabhya̍m | ci̱tram | vṛṣa̍ṇam | ra̱yim | dā̱ḥ |
vanī̍vānaḥ | mama̍ | dū̱tāsa̍ḥ | indra̍m | stomā̍ḥ | ca̱ra̱nti̱ | su̱-ma̱tīḥ | i̱yā̱nāḥ |
hṛ̱di̱-spṛśa̍ḥ | mana̍sā | va̱cyamā̍nāḥ | a̱smabhya̍m | ci̱tram | vṛṣa̍ṇam | ra̱yim | dā̱ḥ |
yat | tvā̱ | yāmi̍ | da̱ddhi | tat | na̱ḥ | i̱ndra̱ | bṛ̱hanta̍m | kṣaya̍m | asa̍mam | janā̍nām |
a̱bhi | tat | dyāvā̍pṛthi̱vī iti̍ | gṛ̱ṇī̱tā̱m | a̱smabhya̍m | ci̱tram | vṛṣa̍ṇam | ra̱yim | dā̱ḥ |
a̱ham | bhu̱va̱m | vasu̍naḥ | pū̱rvyaḥ | pati̍ḥ | a̱ham | dhanā̍ni | sam | ja̱yā̱mi̱ | śaśva̍taḥ |
mām | ha̱va̱nte̱ | pi̱tara̍m | na | ja̱ntava̍ḥ | a̱ham | dā̱śuṣe̍ | vi | bha̱jā̱mi̱ | bhoja̍nam |
a̱ham | indra̍ḥ | rodha̍ḥ | vakṣa̍ḥ | atha̍rvaṇaḥ | tri̱tāya̍ | gāḥ | a̱ja̱na̱ya̱m | ahe̍ḥ | adhi̍ |
a̱ham | dasyu̍-bhyaḥ | pari̍ | nṛ̱mṇam | ā | da̱de̱ | go̱trā | śikṣa̍n | da̱dhī̱ce | mā̱ta̱riśva̍ne |
mahya̍m | tvaṣṭā̍ | vajra̍m | a̱ta̱kṣa̱t | ā̱ya̱sam | mayi̍ | de̱vāsa̍ḥ | a̱vṛ̱ja̱n | api̍ | kratu̍m |
mama̍ | anī̍kam | sūrya̍sya-iva | du̱stara̍m | mām | ārya̍nti | kṛ̱tena̍ | kartve̍na | ca̱ |
a̱ham | e̱tam | ga̱vyaya̍m | aśvya̍m | pa̱śum | pu̱rī̱ṣiṇa̍m | sāya̍kena | hi̱ra̱ṇyaya̍m |
pu̱ru | sa̱hasrā̍ | ni | śi̱śā̱mi̱ | dā̱śuṣe̍ | yat | mā̱ | somā̍saḥ | u̱kthina̍ḥ | ama̍ndiṣuḥ |
a̱ham | indra̍ḥ | na | parā̍ | ji̱gye̱ | it | dhana̍m | na | mṛ̱tyave̍ | ava̍ | ta̱sthe̱ | kadā̍ | ca̱na |
soma̍m | it | mā̱ | su̱nvanta̍ḥ | yā̱ca̱ta̱ | vasu̍ | na | me̱ | pū̱ra̱va̱ḥ | sa̱khye | ri̱ṣā̱tha̱na̱ |
a̱ham | e̱tān | śāśva̍sataḥ | dvā-dvā̍ | indra̍m | ye | vajra̍m | yu̱dhaye̍ | akṛ̍ṇvata |
ā̱-hvaya̍mānān | ava̍ | hanma̍nā | a̱ha̱na̱m | dṛ̱ḻhā | vada̍n | ana̍masyuḥ | na̱ma̱svina̍ḥ |
a̱bhi | i̱dam | eka̍m | eka̍ḥ | a̱smi̱ | ni̱ṣṣāṭ | a̱bhi | dvā | kim | ū̱m̐ iti̍ | traya̍ḥ | ka̱ra̱nti̱ |
khale̍ | na | pa̱rṣān | prati̍ | ha̱nmi̱ | bhūri̍ | kim | mā̱ | ni̱nda̱nti̱ | śatra̍vaḥ | a̱ni̱ndrāḥ |
a̱ham | gu̱ṅgu-bhya̍ḥ | a̱ti̱thi̱-gvam | iṣka̍ram | iṣa̍m | na | vṛ̱tra̱-tura̍m | vi̱kṣu | dhā̱ra̱ya̱m |
yat | pa̱rṇa̱ya̱-ghne | u̱ta | vā̱ | ka̱ra̱ñja̱-he | pra | a̱ham | ma̱he | vṛ̱tra̱-hatye̍ | aśu̍śravi |
pra | me̱ | namī̍ | sā̱pyaḥ | i̱ṣe | bhu̱je | bhū̱t | gavā̍m | eṣe̍ | sa̱khyā | kṛ̱ṇu̱ta̱ | dvi̱tā |
di̱dyum | yat | a̱sya̱ | sa̱m-i̱theṣu̍ | ma̱ṁhaya̍m | āt | it | e̱na̱m | śaṁsya̍m | u̱kthya̍m | ka̱ra̱m |
pra | nema̍smin | da̱dṛ̱śe̱ | soma̍ḥ | a̱ntaḥ | go̱pāḥ | nema̍m | ā̱viḥ | a̱sthā | kṛ̱ṇo̱ti̱ |
saḥ | ti̱gma-śṛ̍ṅgam | vṛ̱ṣa̱bham | yuyu̍tsan | dru̱haḥ | ta̱sthau̱ | ba̱hu̱le | ba̱ddhaḥ | a̱ntariti̍ |
ā̱di̱tyānā̍m | vasū̍nām | ru̱driyā̍ṇām | de̱vaḥ | de̱vānā̍m | na | mi̱nā̱mi̱ | dhāma̍ |
te | mā̱ | bha̱drāya̍ | śava̍se | ta̱ta̱kṣu̱ḥ | apa̍rā-jitam | astṛ̍tam | aṣā̍ḻham |
a̱ham | dā̱m | gṛ̱ṇa̱te | pūrvya̍m | vasu̍ | a̱ham | brahma̍ | kṛ̱ṇa̱va̱m | mahya̍m | vardha̍nam |
a̱ham | bhu̱va̱m | yaja̍mānasya | co̱di̱tā | aya̍jvanaḥ | sā̱kṣi̱ | viśva̍smin | bhare̍ |
mām | dhu̱ḥ | indra̍m | nāma̍ | de̱vatā̍ | di̱vaḥ | ca̱ | gmaḥ | ca̱ | a̱pām | ca̱ | ja̱ntava̍ḥ |
a̱ham | harī̱ iti̍ | vṛṣa̍ṇā | vi-vra̍tā | ra̱ghū iti̍ | a̱ham | vajra̍m | śava̍se | dhṛ̱ṣṇu | ā | da̱de̱ |
a̱ham | atka̍m | ka̱vaye̍ | śi̱śna̱tha̱m | hathai̍ḥ | a̱ham | kutsa̍m | ā̱va̱m | ā̱bhiḥ | ū̱ti-bhi̍ḥ |
a̱ham | śuṣṇa̍sya | śnathi̍tā | vadha̍ḥ | yama̍m | na | yaḥ | ra̱re | ārya̍m | nāma̍ | dasya̍ve |
a̱ham | pi̱tā-i̍va | ve̱ta̱sūn | a̱bhiṣṭa̍ye | tugra̍m | kutsā̍ya | smat-i̍bham | ca̱ | ra̱ndha̱ya̱m |
a̱ham | bhu̱va̱m | yaja̍mānasya | rā̱jani̍ | pra | yat | bha̱re̱ | tuja̍ye | na | pri̱yā | ā̱-dhṛṣe̍ |
a̱ham | ra̱ndha̱ya̱m | mṛga̍yam | śru̱tarva̍ṇe | yat | mā̱ | aji̍hīta | va̱yunā̍ | ca̱na | ā̱nu̱ṣak |
a̱ham | ve̱śam | na̱mram | ā̱yave̍ | a̱ka̱ra̱m | a̱ham | savyā̍ya | paṭ-gṛ̍bhim | a̱ra̱ndha̱ya̱m |
a̱ham | saḥ | yaḥ | nava̍-vāstvam | bṛ̱hat-ra̍tham | sam | vṛ̱trā-i̍va | dāsa̍m | vṛ̱tra̱-hā | aru̍jam |
yat | va̱rdhaya̍ntam | pra̱thaya̍ntam | ā̱nu̱ṣak | dū̱re | pā̱re | raja̍saḥ | ro̱ca̱nā | aka̍ram |
a̱ham | sūrya̍sya | pari̍ | yā̱mi̱ | ā̱śu-bhi̍ḥ | pra | e̱ta̱śebhi̍ḥ | vaha̍mānaḥ | oja̍sā |
yat | mā̱ | sā̱vaḥ | manu̍ṣaḥ | āha̍ | ni̱ḥ-nije̍ | ṛdha̍k | kṛ̱ṣe̱ | dāsa̍m | kṛtvya̍m | hathai̍ḥ |
a̱ham | sa̱pta̱-hā | nahu̍ṣaḥ | nahu̍ḥ-taraḥ | pra | a̱śra̱va̱ya̱m | śava̍sā | tu̱rvaśa̍m | yadu̍m |
a̱ham | ni | a̱nyam | saha̍sā | saha̍ḥ | ka̱ra̱m | nava̍ | vrādha̍taḥ | na̱va̱tim | ca̱ | va̱kṣa̱ya̱m |
a̱ham | sa̱pta | sra̱vata̍ḥ | dhā̱ra̱ya̱m | vṛṣā̍ | dra̱vi̱tnva̍ḥ | pṛ̱thi̱vyām | sī̱rāḥ | adhi̍ |
a̱ham | arṇā̍ṁsi | vi | ti̱rā̱mi̱ | su̱-kratu̍ḥ | yu̱dhā | vi̱da̱m | mana̍ve | gā̱tum | i̱ṣṭaye̍ |
a̱ham | tat | ā̱su̱ | dhā̱ra̱ya̱m | yat | ā̱su̱ | na | de̱vaḥ | ca̱na | tvaṣṭā̍ | adhā̍rayat | ruśa̍t |
spā̱rham | gavā̍m | ūdha̍ḥ-su | va̱kṣaṇā̍su | ā | madho̍ḥ | madhu̍ | śvātrya̍m | soma̍m | ā̱-śira̍m |
e̱va | de̱vān | indra̍ḥ | vi̱vye̱ | nṝn | pra | cyau̱tnena̍ | ma̱gha-vā̍ | sa̱tya-rā̍dhāḥ |
viśvā̍ | it | tā | te̱ | ha̱ri̱-va̱ḥ | śa̱cī̱-va̱ḥ | a̱bhi | tu̱rāsa̍ḥ | sva̱-ya̱śa̱ḥ | gṛ̱ṇa̱nti̱ |
pra | va̱ḥ | ma̱he | manda̍mānāya | andha̍saḥ | arca̍ | vi̱śvāna̍rāya | vi̱śva̱-bhuve̍ |
indra̍sya | yasya̍ | su-ma̍kham | saha̍ḥ | mahi̍ | śrava̍ḥ | nṛ̱mṇam | ca̱ | roda̍sī̱ iti̍ | sa̱pa̱ryata̍ḥ |
saḥ | ci̱t | nu | sakhyā̍ | narya̍ḥ | i̱naḥ | stu̱taḥ | ca̱rkṛtya̍ḥ | indra̍ḥ | mā-va̍te | nare̍ |
viśvā̍su | dhū̱ḥ-su | vā̱ja̱-kṛtye̍ṣu | sa̱t-pa̱te̱ | vṛ̱tre | vā̱ | a̱p-su | a̱bhi | śū̱ra̱ | ma̱nda̱se̱ |
ke | te | nara̍ḥ | i̱ndra̱ | ye | te̱ | i̱ṣe | ye | te̱ | su̱mnam | sa̱-dha̱nya̍m | iya̍kṣān |
ke | te̱ | vājā̍ya | a̱su̱ryā̍ya | hi̱nvi̱re̱ | ke | a̱p-su | svāsu̍ | u̱rvarā̍su | pauṁsye̍ |
bhuva̍ḥ | tvam | i̱ndra̱ | brahma̍ṇā | ma̱hān | bhuva̍ḥ | viśve̍ṣu | sava̍neṣu | ya̱jñiya̍ḥ |
bhuva̍ḥ | nṝn | cyau̱tnaḥ | viśva̍smin | bhare̍ | jyeṣṭha̍ḥ | ca̱ | mantra̍ḥ | vi̱śva̱-ca̱rṣa̱ṇe̱ |
ava̍ | nu | ka̱m | jyāyā̍n | ya̱jña-va̍nasaḥ | ma̱hīm | te̱ | omā̍trām | kṛ̱ṣṭaya̍ḥ | vi̱du̱ḥ |
asa̍ḥ | nu | ka̱m | a̱jara̍ḥ | vardhā̍ḥ | ca̱ | viśvā̍ | it | e̱tā | sava̍nā | tū̱tu̱mā | kṛ̱ṣe̱ |
e̱tā | viśvā̍ | sava̍nā | tū̱tu̱mā | kṛ̱ṣe̱ | sva̱yam | sū̱no̱ iti̍ | sa̱ha̱sa̱ḥ | yāni̍ | da̱dhi̱ṣe |
varā̍ya | te̱ | pātra̍m | dharma̍ṇe | tanā̍ | ya̱jñaḥ | mantra̱ḥ | brahma̍ | ut-ya̍tam | vaca̍ḥ |
ye | te̱ | vi̱pra̱ | bra̱hma̱-kṛta̍ḥ | su̱te | sacā̍ | vasū̍nām | ca̱ | vasu̍naḥ | ca̱ | dā̱vane̍ |
pra | te | su̱mnasya̍ | mana̍sā | pa̱thā | bhu̱va̱n | made̍ | su̱tasya̍ | so̱myasya̍ | andha̍saḥ |
ma̱hat | tat | ulba̍m | sthavi̍ram | tat | ā̱sī̱t | yena̍ | ā-vi̍ṣṭitaḥ | pra̱-vi̱veśi̍tha | a̱paḥ |
viśvā̍ḥ | a̱pa̱śya̱t | ba̱hu̱dhā | te̱ | a̱gne̱ | jāta̍-vedaḥ | ta̱nva̍ḥ | de̱vaḥ | eka̍ḥ |
kaḥ | mā̱ | da̱da̱rśa̱ | ka̱ta̱maḥ | saḥ | de̱vaḥ | yaḥ | me̱ | ta̱nva̍ḥ | ba̱hu̱dhā | pa̱ri̱-apa̍śyat |
kva̍ | aha̍ | mi̱trā̱va̱ru̱ṇā̱ | kṣi̱ya̱nti̱ | a̱gneḥ | viśvā̍ḥ | sa̱m-idha̍ḥ | de̱va̱-yānī̍ḥ |
aicchā̍ma | tvā̱ | ba̱hu̱dhā | jā̱ta̱-ve̱da̱ḥ | pra-vi̍ṣṭam | a̱gne̱ | a̱p-su | oṣa̍dhīṣu |
tam | tvā̱ | ya̱maḥ | a̱ci̱ke̱t | ci̱tra̱bhā̱no̱ iti̍ citra-bhāno | da̱śa̱-a̱nta̱ru̱ṣyāt | a̱ti̱-roca̍mānam |
ho̱trāt | a̱ham | va̱ru̱ṇa̱ | bibhya̍t | ā̱ya̱m | na | it | e̱va | mā̱ | yu̱naja̍n | atra̍ | de̱vāḥ |
tasya̍ | me̱ | ta̱nva̍ḥ | ba̱hu̱dhā | ni-vi̍ṣṭāḥ | e̱tam | artha̍m | na | ci̱ke̱ta̱ | a̱ham | a̱gniḥ |
ā | i̱hi̱ | manu̍ḥ | de̱va̱-yuḥ | ya̱jña-kā̍maḥ | a̱ra̱m-kṛtya̍ | tama̍si | kṣe̱ṣi̱ | a̱gne̱ |
su̱-gān | pa̱thaḥ | kṛ̱ṇu̱hi̱ | de̱va̱-yānā̍n | vaha̍ | ha̱vyāni̍ | su̱-ma̱na̱syamā̍naḥ |
a̱gneḥ | pūrve̍ | bhrāta̍raḥ | artha̍m | e̱tam | ra̱thī-i̍va | adhvā̍nam | anu̍ | ā | a̱va̱rī̱vu̱riti̍ |
tasmā̍t | bhi̱yā | va̱ru̱ṇa̱ | dū̱ram | ā̱ya̱m | gau̱raḥ | na | kṣe̱pnoḥ | a̱vi̱je̱ | jyāyā̍ḥ |
ku̱rmaḥ | te̱ | āyu̍ḥ | a̱jara̍m | yat | a̱gne̱ | yathā̍ | yu̱ktaḥ | jā̱ta̱-ve̱da̱ḥ | na | riṣyā̍ḥ |
atha̍ | va̱hā̱si̱ | su̱-ma̱na̱syamā̍naḥ | bhā̱gam | de̱vebhya̍ḥ | ha̱viṣa̍ḥ | su̱-jā̱ta̱ |
pra̱-yā̱jān | me̱ | a̱nu̱-yā̱jān | ca̱ | keva̍lān | ūrja̍svantam | ha̱viṣa̍ḥ | da̱tta̱ | bhā̱gam |
ghṛ̱tam | ca̱ | a̱pām | puru̍ṣam | ca̱ | oṣa̍dhīnām | a̱gneḥ | ca̱ | dī̱rgham | āyu̍ḥ | a̱stu̱ | de̱vā̱ḥ |
tava̍ | pra̱-yā̱jāḥ | a̱nu̱-yā̱jāḥ | ca̱ | keva̍le | ūrja̍svantaḥ | ha̱viṣa̍ḥ | sa̱ntu̱ | bhā̱gāḥ |
tava̍ | a̱gne̱ | ya̱jñaḥ | a̱yam | a̱stu̱ | sarva̍ḥ | tubhya̍m | na̱ma̱ntā̱m | pra̱-diśa̍ḥ | cata̍sraḥ |
viśve̍ | de̱vā̱ḥ | śā̱stana̍ | mā̱ | yathā̍ | i̱ha | hotā̍ | vṛ̱taḥ | ma̱navai̍ | yat | ni̱-sadya̍ |
pra | me̱ | brū̱ta̱ | bhā̱ga̱-dheya̍m | yathā̍ | va̱ḥ | yena̍ | pa̱thā | ha̱vyam | ā | va̱ḥ | vahā̍ni |
a̱ham | hotā̍ | ni | a̱sī̱da̱m | yajī̍yān | viśve̍ | de̱vāḥ | ma̱ruta̍ḥ | mā̱ | ju̱na̱nti̱ |
aha̍ḥ-ahaḥ | a̱śvi̱nā̱ | ādhva̍ryavam | vā̱m | bra̱hmā | sa̱m-it | bha̱va̱ti̱ | sā | ā-hu̍tiḥ | vā̱m |
a̱yam | yaḥ | hotā̍ | kiḥ | ū̱m̐ iti̍ | saḥ | ya̱masya̍ | kam | api̍ | ū̱he̱ | yat | sa̱m-a̱ñjanti̍ | de̱vāḥ |
aha̍ḥ-ahaḥ | jā̱ya̱te̱ | mā̱si-mā̍si | atha̍ | de̱vāḥ | da̱dhi̱re̱ | ha̱vya̱-vāha̍m |
mām | de̱vāḥ | da̱dhi̱re̱ | ha̱vya̱-vāha̍m | apa̍-mluktam | ba̱hu | kṛ̱cchrā | cara̍ntam |
a̱gniḥ | vi̱dvān | ya̱jñam | na̱ḥ | ka̱lpa̱yā̱ti̱ | pañca̍-yāmam | tri̱-vṛta̍m | sa̱pta-ta̍ntum |
ā | va̱ḥ | ya̱kṣi̱ | a̱mṛ̱ta̱-tvam | su̱-vīra̍m | yathā̍ | va̱ḥ | de̱vā̱ḥ | vari̍vaḥ | karā̍ṇi |
ā | bā̱hvoḥ | vajra̍m | indra̍sya | dheyā̍m | atha̍ | i̱māḥ | viśvā̍ḥ | pṛta̍nāḥ | ja̱yā̱ti̱ |
trīṇi̍ | śa̱tā | trī | sa̱hasrā̍ṇi | a̱gnim | tri̱ṁśat | ca̱ | de̱vāḥ | nava̍ | ca̱ | a̱sa̱pa̱rya̱n |
aukṣa̍n | ghṛ̱taiḥ | astṛ̍ṇan | ba̱rhiḥ | a̱smai̱ | āt | it | hotā̍ram | ni | a̱sā̱da̱ya̱nta̱ |
yam | aicchā̍ma | mana̍sā | saḥ | a̱yam | ā | a̱gā̱t | ya̱jñasya̍ | vi̱dvān | paru̍ṣaḥ | ci̱ki̱tvān |
saḥ | na̱ḥ | ya̱kṣa̱t | de̱va-tā̍tā | yajī̍yān | ni | hi | sa̱tsa̱t | anta̍raḥ | pūrva̍ḥ | a̱smat |
arā̍dhi | hotā̍ | ni̱-sadā̍ | yajī̍yān | a̱bhi | prayā̍ṁsi | su-dhi̍tāni | hi | khyat |
yajā̍mahai | ya̱jñiyā̍n | hanta̍ | de̱vān | īḻā̍mahai | īḍyā̍n | ājye̍na |
sā̱dhvīm | a̱ka̱ḥ | de̱va-vī̍tim | na̱ḥ | a̱dya | ya̱jñasya̍ | ji̱hvām | a̱vi̱dā̱ma̱ | guhyā̍m |
saḥ | āyu̍ḥ | ā | a̱gā̱t | su̱ra̱bhiḥ | vasā̍naḥ | bha̱drām | a̱ka̱ḥ | de̱va-hū̍tim | na̱ḥ | a̱dya |
tat | a̱dya | vā̱caḥ | pra̱tha̱mam | ma̱sī̱ya̱ | yena̍ | asu̍rān | a̱bhi | de̱vāḥ | asā̍ma |
ūrja̍-adaḥ | u̱ta | ya̱jñi̱yā̱sa̱ḥ | pañca̍ | ja̱nā̱ḥ | mama̍ | ho̱tram | ju̱ṣa̱dhva̱m |
pañca̍ | janā̍ḥ | mama̍ | ho̱tram | ju̱ṣa̱ntā̱m | go-jā̍tāḥ | u̱ta | ye | ya̱jñiyā̍saḥ |
pṛ̱thi̱vī | na̱ḥ | pārthi̍vāt | pā̱tu̱ | aṁha̍saḥ | a̱ntari̍kṣam | di̱vyāt | pā̱tu̱ | a̱smān |
tantu̍m | ta̱nvan | raja̍saḥ | bhā̱num | anu̍ | i̱hi̱ | jyoti̍ṣmataḥ | pa̱thaḥ | ra̱kṣa̱ | dhi̱yā | kṛ̱tān |
a̱nu̱lba̱ṇam | va̱ya̱ta̱ | jogu̍vām | apa̍ḥ | manu̍ḥ | bha̱va̱ | ja̱naya̍ | daivya̍m | jana̍m |
a̱kṣa̱-naha̍ḥ | na̱hya̱ta̱na̱ | u̱ta | so̱myā̱ḥ | iṣkṛ̍ṇudhvam | ra̱śa̱nāḥ | ā | u̱ta | pi̱ṁśa̱ta̱ |
a̱ṣṭā-va̍ndhuram | va̱ha̱ta̱ | a̱bhita̍ḥ | ratha̍m | yena̍ | de̱vāsa̍ḥ | ana̍yan | a̱bhi | pri̱yam |
aśma̍n-vatī | rī̱ya̱te̱ | sam | ra̱bha̱dhva̱m | ut | ti̱ṣṭha̱ta̱ | pra | ta̱ra̱ta̱ | sa̱khā̱ya̱ḥ |
atra̍ | ja̱hā̱ma̱ | ye | asa̍n | aśe̍vāḥ | śi̱vān | va̱yam | ut | ta̱re̱ma̱ | a̱bhi | vājā̍n |
tvaṣṭā̍ | mā̱yā | ve̱t | a̱pasā̍m | a̱paḥ-ta̍maḥ | bibhra̍t | pātrā̍ | de̱va̱-pānā̍ni | śam-ta̍mā |
śiśī̍te | nū̱nam | pa̱ra̱śum | su̱-ā̱ya̱sam | yena̍ | vṛ̱ścāt | eta̍śaḥ | brahma̍ṇaḥ | pati̍ḥ |
sa̱taḥ | nū̱nam | ka̱va̱ya̱ḥ | sam | śi̱śī̱ta̱ | vāśī̍bhiḥ | yābhi̍ḥ | a̱mṛtā̍ya | takṣa̍tha |
vi̱dvāṁsa̍ḥ | pa̱dā | guhyā̍ni | ka̱rta̱na̱ | yena̍ | de̱vāsa̍ḥ | a̱mṛ̱ta̱-tvam | ā̱na̱śuḥ |
garbhe̍ | yoṣā̍m | ada̍dhuḥ | va̱tsam | ā̱sani̍ | a̱pī̱cye̍na | mana̍sā | u̱ta | ji̱hvayā̍ |
saḥ | vi̱śvāhā̍ | su̱-manā̍ḥ | yo̱gyāḥ | a̱bhi | si̱sā̱sani̍ḥ | va̱na̱te̱ | kā̱raḥ | it | jiti̍m |
tām | su | te̱ | kī̱rtim | ma̱gha̱-va̱n | ma̱hi̱-tvā | yat | tvā̱ | bhī̱te iti̍ | roda̍sī̱ iti̍ | ahva̍yetām |
pra | ā̱va̱ḥ | de̱vān | ā | a̱ti̱ra̱ḥ | dāsa̍m | oja̍ḥ | pra̱-jāyai̍ | tva̱syai̱ | yat | aśi̍kṣaḥ | i̱ndra̱ |
yat | aca̍raḥ | ta̱nvā̍ | va̱vṛ̱dhā̱naḥ | balā̍ni | i̱ndra̱ | pra̱-bru̱vā̱ṇaḥ | jane̍ṣu |
mā̱yā | it | sā | te̱ | yāni̍ | yu̱ddhāni̍ | ā̱huḥ | na | a̱dya | śatru̍m | na̱nu | pu̱rā | vi̱vi̱tse̱ |
ke | ū̱m̐ iti̍ | nu | te̱ | ma̱hi̱mana̍ḥ | sa̱ma̱sya̱ | a̱smat | pūrve̍ | ṛṣa̍yaḥ | anta̍m | ā̱pu̱ḥ |
yat | mā̱tara̍m | ca̱ | pi̱tara̍m | ca̱ | sā̱kam | aja̍nayathāḥ | ta̱nva̍ḥ | svāyā̍ḥ |
ca̱tvāri̍ | te̱ | a̱su̱ryā̍ṇi | nāma̍ | adā̍bhyāni | ma̱hi̱ṣasya̍ | sa̱nti̱ |
tvam | a̱ṅga | tāni̍ | viśvā̍ni | vi̱tse̱ | yebhi̍ḥ | karmā̍ṇi | ma̱gha̱-va̱n | ca̱kartha̍ |
tvam | viśvā̍ | da̱dhi̱ṣe̱ | keva̍lāni | yāni̍ | ā̱viḥ | yā | ca̱ | guhā̍ | vasū̍ni |
kāma̍m | it | me̱ | ma̱gha̱-va̱n | mā | vi | tā̱rī̱ḥ | tvam | ā̱-jñā̱tā | tvam | i̱ndra̱ | a̱si̱ | dā̱tā |
yaḥ | ada̍dhāt | jyoti̍ṣi | jyoti̍ḥ | a̱ntaḥ | yaḥ | asṛ̍jat | madhu̍nā | sam | madhū̍ni |
adha̍ | pri̱yam | śū̱ṣam | indrā̍ya | manma̍ | bra̱hma̱-kṛta̍ḥ | bṛ̱hat-u̍kthāt | a̱vā̱ci̱ |
dū̱re | tat | nāma̍ | guhya̍m | pa̱rā̱caiḥ | yat | tvā̱ | bhī̱te iti̍ | ahva̍yetām | va̱ya̱ḥ-dhai |
ut | a̱sta̱bhnā̱ḥ | pṛ̱thi̱vīm | dyām | a̱bhīke̍ | bhrātu̍ḥ | pu̱trān | ma̱gha̱-va̱n | ti̱tvi̱ṣā̱ṇaḥ |
ma̱hat | tat | nāma̍ | guhya̍m | pu̱ru̱-spṛk | yena̍ | bhū̱tam | ja̱naya̍ḥ | yena̍ | bhavya̍m |
pra̱tnam | jā̱tam | jyoti̍ḥ | yat | a̱sya̱ | pri̱yam | pri̱yāḥ | sam | a̱vi̱śa̱nta̱ | pañca̍ |
ā | roda̍sī̱ iti̍ | a̱pṛ̱ṇā̱t | ā | u̱ta | madhya̍m | pañca̍ | de̱vān | ṛ̱tu̱-śaḥ | sa̱pta-sa̍pta |
catu̍ḥ-triṁśatā | pu̱ru̱dhā | vi | ca̱ṣṭe̱ | sa-rū̍peṇa | jyoti̍ṣā | vi-vra̍tena |
yat | u̱ṣa̱ḥ | auccha̍ḥ | pra̱tha̱mā | vi̱-bhānā̍m | aja̍nayaḥ | yena̍ | pu̱ṣṭasya̍ | pu̱ṣṭam |
yat | te̱ | jā̱mi̱-tvam | ava̍ram | para̍syāḥ | ma̱hat | ma̱ha̱tyāḥ | a̱su̱ra̱-tvam | eka̍m |
vi̱-dhum | da̱drā̱ṇam | sama̍ne | ba̱hū̱nām | yuvā̍nam | santa̍m | pa̱li̱taḥ | ja̱gā̱ra̱ |
de̱vasya̍ | pa̱śya̱ | kāvya̍m | ma̱hi̱-tvā | a̱dya | ma̱māra̍ | saḥ | hyaḥ | sam | ā̱na̱ |
śākma̍nā | śā̱kaḥ | a̱ru̱ṇaḥ | su̱-pa̱rṇaḥ | ā | yaḥ | ma̱haḥ | śūra̍ḥ | sa̱nāt | anī̍ḻaḥ |
yat | ci̱keta̍ | sa̱tyam | it | tat | na | mogha̍m | vasu̍ | spā̱rham | u̱ta | jetā̍ | u̱ta | dātā̍ |
ā | e̱bhi̱ḥ | da̱de̱ | vṛṣṇyā̍ | pauṁsyā̍ni | yebhi̍ḥ | aukṣa̍t | vṛ̱tra̱-hatyā̍ya | va̱jrī |
ye | karma̍ṇaḥ | kri̱yamā̍ṇasya | ma̱hnā | ṛ̱te̱-ka̱rmam | u̱t-ajā̍yanta | de̱vāḥ |
yu̱jā | karmā̍ṇi | ja̱naya̍n | vi̱śva-o̍jāḥ | a̱śa̱sti̱-hā | vi̱śva-ma̍nāḥ | tu̱rā̱ṣāṭ |
pī̱tvī | soma̍sya | di̱vaḥ | ā | vṛ̱dhā̱naḥ | śūra̍ḥ | niḥ | yu̱dhā | a̱dha̱ma̱t | dasyū̍n |
i̱dam | te̱ | eka̍m | pa̱raḥ | ū̱m̐ iti̍ | te̱ | eka̍m | tṛ̱tīye̍na | jyoti̍ṣā | sam | vi̱śa̱sva̱ |
sa̱m-veśa̍ne | ta̱nva̍ḥ | cāru̍ḥ | e̱dhi̱ | pri̱yaḥ | de̱vānā̍m | pa̱ra̱me | ja̱nitre̍ |
ta̱nūḥ | te̱ | vā̱ji̱n | ta̱nva̍m | naya̍ntī | vā̱mam | a̱smabhya̍m | dhātu̍ | śarma̍ | tubhya̍m |
ahru̍taḥ | ma̱haḥ | dha̱ruṇā̍ya | de̱vān | di̱vi-i̍va | jyoti̍ḥ | svam | ā | mi̱mī̱yā̱ḥ |
vā̱jī | a̱si̱ | vāji̍nena | su̱-ve̱nīḥ | su̱vi̱taḥ | stoma̍m | su̱vi̱taḥ | diva̍m | gā̱ḥ |
su̱vi̱taḥ | dharma̍ | pra̱tha̱mā | anu̍ | sa̱tyā | su̱vi̱taḥ | de̱vān | su̱vi̱taḥ | anu̍ | patma̍ |
ma̱hi̱mnaḥ | e̱ṣā̱m | pi̱tara̍ḥ | ca̱na | ī̱śi̱re̱ | de̱vāḥ | de̱veṣu̍ | a̱da̱dhu̱ḥ | api̍ | kratu̍m |
sam | a̱vi̱vya̱cu̱ḥ | u̱ta | yāni̍ | atvi̍ṣuḥ | ā | e̱ṣā̱m | ta̱nūṣu̍ | ni | vi̱vi̱śu̱ḥ | puna̱riti̍ |
saha̍ḥ-bhiḥ | viśva̍m | pari̍ | ca̱kra̱mu̱ḥ | raja̍ḥ | pūrvā̍ | dhā̱māni̍ | ami̍tā | mimā̍nāḥ |
ta̱nūṣu̍ | viśvā̍ | bhuva̍nā | ni | ye̱mi̱re̱ | pra | a̱sā̱ra̱ya̱nta̱ | pu̱ru̱dha | pra̱-jāḥ | anu̍ |
dvidhā̍ | sū̱nava̍ḥ | asu̍ram | sva̱ḥ-vida̍m | ā | a̱sthā̱pa̱ya̱nta̱ | tṛ̱tīye̍na | karma̍ṇā |
svām | pra̱-jām | pi̱tara̍ḥ | pitrya̍m | saha̍ḥ | ā | ava̍reṣu | a̱da̱dhu̱ḥ | tantu̍m | ā-ta̍tam |
nā̱vā | na | kṣoda̍ḥ | pra̱-diśa̍ḥ | pṛ̱thi̱vyāḥ | sva̱sti-bhi̍ḥ | ati̍ | du̱ḥ-gāni̍ | viśvā̍ |
svām | pra̱-jām | bṛ̱hat-u̍kthaḥ | ma̱hi̱-tvā | ā | ava̍reṣu | a̱da̱dhā̱t | ā | pare̍ṣu |
mā | pra | gā̱ma̱ | pa̱thaḥ | va̱yam | mā | ya̱jñāt | i̱ndra̱ | so̱mina̍ḥ |
mā | a̱ntariti̍ | sthu̱ḥ | na̱ḥ | arā̍tayaḥ |
yaḥ | ya̱jñasya̍ | pra̱-sādha̍naḥ | tantu̍ḥ | de̱veṣu̍ | ā-ta̍taḥ |
tam | ā-hu̍tam | na̱śī̱ma̱hi̱ |
mana̍ḥ | nu | ā | hu̱vā̱ma̱he̱ | nā̱rā̱śa̱ṁsena̍ | some̍na |
pi̱tṝ̱ṇām | ca̱ | manma̍-bhiḥ |
ā | te̱ | e̱tu̱ | mana̍ḥ | puna̱riti̍ | kratve̍ | dakṣā̍ya | jī̱vase̍ |
jyok | ca̱ | sūrya̍m | dṛ̱śe |
puna̍ḥ | na̱ḥ | pi̱ta̱ra̱ḥ | mana̍ḥ | dadā̍tu | daivya̍ḥ | jana̍ḥ |
jī̱vam | vrāta̍m | sa̱ce̱ma̱hi̱ |
va̱yam | so̱ma̱ | vra̱te | tava̍ | mana̍ḥ | ta̱nūṣu̍ | bibhra̍taḥ |
pra̱jā-va̍ntaḥ | sa̱ce̱ma̱hi̱ |
yat | te̱ | ya̱mam | vai̱va̱sva̱tam | mana̍ḥ | ja̱gāma̍ | dū̱ra̱kam |
tat | te̱ | ā | va̱rta̱yā̱ma̱si̱ | i̱ha | kṣayā̍ya | jī̱vase̍ |
yat | te̱ | diva̍m | yat | pṛ̱thi̱vīm | mana̍ḥ | ja̱gāma̍ | dū̱ra̱kam |
tat | te̱ | ā | va̱rta̱yā̱ma̱si̱ | i̱ha | kṣayā̍ya | jī̱vase̍ |
yat | te̱ | bhūmi̍m | catu̍ḥ-bhṛṣṭim | mana̍ḥ | ja̱gāma̍ | dū̱ra̱kam |
tat | te̱ | ā | va̱rta̱yā̱ma̱si̱ | i̱ha | kṣayā̍ya | jī̱vase̍ |
yat | te̱ | cata̍sraḥ | pra̱-diśa̍ḥ | mana̍ḥ | ja̱gāma̍ | dū̱ra̱kam |
tat | te̱ | ā | va̱rta̱yā̱ma̱si̱ | i̱ha | kṣayā̍ya | jī̱vase̍ |
yat | te̱ | sa̱mu̱dram | a̱rṇa̱vam | mana̍ḥ | ja̱gāma̍ | dū̱ra̱kam |
tat | te̱ | ā | va̱rta̱yā̱ma̱si̱ | i̱ha | kṣayā̍ya | jī̱vase̍ |
yat | te̱ | marī̍cīḥ | pra̱-vata̍ḥ | mana̍ḥ | ja̱gāma̍ | dū̱ra̱kam |
tat | te̱ | ā | va̱rta̱yā̱ma̱si̱ | i̱ha | kṣayā̍ya | jī̱vase̍ |
yat | te̱ | a̱paḥ | yat | oṣa̍dhīḥ | mana̍ḥ | ja̱gāma̍ | dū̱ra̱kam |
tat | te̱ | ā | va̱rta̱yā̱ma̱si̱ | i̱ha | kṣayā̍ya | jī̱vase̍ |
yat | te̱ | sūrya̍m | yat | u̱ṣasa̍m | mana̍ḥ | ja̱gāma̍ | dū̱ra̱kam |
tat | te̱ | ā | va̱rta̱yā̱ma̱si̱ | i̱ha | kṣayā̍ya | jī̱vase̍ |
yat | te̱ | parva̍tān | bṛ̱ha̱taḥ | mana̍ḥ | ja̱gāma̍ | dū̱ra̱kam |
tat | te̱ | ā | va̱rta̱yā̱ma̱si̱ | i̱ha | kṣayā̍ya | jī̱vase̍ |
yat | te̱ | viśva̍m | i̱dam | jaga̍t | mana̍ḥ | ja̱gāma̍ | dū̱ra̱kam |
tat | te̱ | ā | va̱rta̱yā̱ma̱si̱ | i̱ha | kṣayā̍ya | jī̱vase̍ |
yat | te̱ | parā̍ḥ | pa̱rā̱-vata̍ḥ | mana̍ḥ | ja̱gāma̍ | dū̱ra̱kam |
tat | te̱ | ā | va̱rta̱yā̱ma̱si̱ | i̱ha | kṣayā̍ya | jī̱vase̍ |
yat | te̱ | bhū̱tam | ca̱ | bhavya̍m | ca̱ | mana̍ḥ | ja̱gāma̍ | dū̱ra̱kam |
tat | te̱ | ā | va̱rta̱yā̱ma̱si̱ | i̱ha | kṣayā̍ya | jī̱vase̍ |
pra | tā̱ri̱ | āyu̍ḥ | pra̱-ta̱ram | navī̍yaḥ | sthātā̍rā-iva | kratu̍-matā | ratha̍sya |
adha̍ | cyavā̍naḥ | ut | ta̱vī̱ti̱ | artha̍m | pa̱rā̱-ta̱ram | su | niḥ-ṛ̍tiḥ | ji̱hī̱tā̱m |
sāma̍n | nu | rā̱ye | ni̱dhi̱-mat | nu | anna̍m | karā̍mahe | su | pu̱ru̱dha | śravā̍ṁsi |
tā | na̱ḥ | viśvā̍ni | ja̱ri̱tā | ma̱ma̱ttu̱ | pa̱rā̱-ta̱ram | su | niḥ-ṛ̍tiḥ | ji̱hī̱tā̱m |
a̱bhi | su | a̱ryaḥ | pauṁsyai̍ḥ | bha̱ve̱ma̱ | dyauḥ | na | bhūmi̍m | gi̱raya̍ḥ | na | ajrā̍n |
tā | na̱ḥ | viśvā̍ni | ja̱ri̱tā | ci̱ke̱ta̱ | pa̱rā̱-ta̱ram | su | niḥ-ṛ̍tiḥ | ji̱hī̱tā̱m |
mo iti̍ | su | na̱ḥ | so̱ma̱ | mṛ̱tyave̍ | parā̍ | dā̱ḥ | paśye̍ma | nu | sūrya̍m | u̱t-cara̍ntam |
dyu-bhi̍ḥ | hi̱taḥ | ja̱ri̱mā | su | na̱ḥ | a̱stu̱ | pa̱rā̱-ta̱ram | su | niḥ-ṛ̍tiḥ | ji̱hī̱tā̱m |
asu̍-nīte | mana̍ḥ | a̱smāsu̍ | dhā̱ra̱ya̱ | jī̱vāta̍ve | su | pra | ti̱ra̱ | na̱ḥ | āyu̍ḥ |
ra̱ra̱ndhi | na̱ḥ | sūrya̍sya | sa̱m-dṛśi̍ | ghṛ̱tena̍ | tvam | ta̱nva̍m | va̱rdha̱ya̱sva̱ |
asu̍-nīte | puna̍ḥ | a̱smāsu̍ | cakṣu̍ḥ | puna̱riti̍ | prā̱ṇam | i̱ha | na̱ḥ | dhe̱hi̱ | bhoga̍m |
jyok | pa̱śye̱ma̱ | sūrya̍m | u̱t-cara̍ntam | anu̍-mate | mṛ̱ḻaya̍ | na̱ḥ | sva̱sti |
puna̍ḥ | na̱ḥ | asu̍m | pṛ̱thi̱vī | da̱dā̱tu̱ | puna̍ḥ | dyauḥ | de̱vī | puna̍ḥ | a̱ntari̍kṣam |
puna̍ḥ | na̱ḥ | soma̍ḥ | ta̱nva̍m | da̱dā̱tu̱ | puna̱riti̍ | pū̱ṣā | pa̱thyā̍m | yā | sva̱stiḥ |
śam | roda̍sī̱ iti̍ | su̱-bandha̍ve | ya̱hvī iti̍ | ṛ̱tasya̍ | mā̱tarā̍ |
bhara̍tām | apa̍ | yat | rapa̍ḥ | dyauḥ | pṛ̱thi̱vi̱ | kṣa̱mā | rapa̍ḥ | mo iti̍ | su | te̱ | kim | ca̱na | ā̱ma̱ma̱t |
ava̍ | dva̱ke iti̍ | ava̍ | tri̱kā | di̱vaḥ | ca̱ra̱nti̱ | bhe̱ṣa̱jā |
kṣa̱mā | ca̱ri̱ṣṇu | e̱ka̱kam | bhara̍tām | apa̍ | yat | rapa̍ḥ | dyauḥ | pṛ̱thi̱vi̱ | kṣa̱mā | rapa̍ḥ | mo iti̍ | su | te̱ | kim | ca̱na | ā̱ma̱ma̱t |
sam | i̱ndra̱ | ī̱ra̱ya̱ | gām | a̱na̱ḍvāha̍m | yaḥ | ā | ava̍hat | u̱śī̱narā̍ṇyāḥ | ana̍ḥ |
bhara̍tām | apa̍ | yat | rapa̍ḥ | dyauḥ | pṛ̱thi̱vi̱ | kṣa̱mā | rapa̍ḥ | mo iti̍ | su | te̱ | kim | ca̱na | ā̱ma̱ma̱t |
ā | jana̍m | tve̱ṣa-sa̍ṁdṛśam | māhī̍nānām | upa̍-stutam |
aga̍nma | bibhra̍taḥ | nama̍ḥ |
asa̍mātim | ni̱-tośa̍nam | tve̱ṣam | ni̱-ya̱yina̍m | ratha̍m |
bha̱je-ra̍thasya | sat-pa̍tim |
yaḥ | janā̍n | ma̱hi̱ṣān-i̍va | a̱ti̱-ta̱sthau | pavī̍ravān |
u̱ta | apa̍vīravān | yu̱dhā |
yasya̍ | i̱kṣvā̱kuḥ | upa̍ | vra̱te | re̱vān | ma̱rā̱yī | edha̍te |
di̱vi-i̍va | pañca̍ | kṛ̱ṣṭaya̍ḥ |
indra̍ | kṣa̱trā | asa̍mātiṣu | ratha̍-proṣṭheṣu | dhā̱ra̱ya̱ |
di̱vi-i̍va | sūrya̍m | dṛ̱śe |
a̱gastya̍sya | nat-bhya̍ḥ | saptī̱ iti̍ | yu̱na̱kṣi̱ | rohi̍tā |
pa̱ṇīn | ni | a̱kra̱mī̱ḥ | a̱bhi | viśvā̍n | rā̱ja̱n | a̱rā̱dhasa̍ḥ |
a̱yam | mā̱tā | a̱yam | pi̱tā | a̱yam | jī̱vātu̍ḥ | ā | a̱ga̱ma̱t |
i̱dam | tava̍ | pra̱-sarpa̍ṇam | suba̍ndho̱ iti̱ su-ba̍ndho | ā | i̱hi̱ | niḥ | i̱hi̱ |
yathā̍ | yu̱gam | va̱ra̱trayā̍ | nahya̍nti | dha̱ruṇā̍ya | kam |
e̱va | dā̱dhā̱ra̱ | te̱ | mana̍ḥ | jī̱vāta̍ve | na | mṛ̱tyave̍ | atho̱ iti̍ | a̱ri̱ṣṭa-tā̍taye |
yathā̍ | i̱yam | pṛ̱thi̱vī | ma̱hī | dā̱dhāra̍ | i̱mān | vana̱spatī̍n |
e̱va | dā̱dhā̱ra̱ | te̱ | mana̍ḥ | jī̱vāta̍ve | na | mṛ̱tyave̍ | atho̱ iti̍ | a̱ri̱ṣṭa-tā̍taye |
ya̱māt | a̱ham | vai̱va̱sva̱tāt | su̱-bandho̍ḥ | mana̍ḥ | ā | a̱bha̱ra̱m |
jī̱vāta̍ve | na | mṛ̱tyave̍ | atho̱ iti̍ | a̱ri̱ṣṭa-tā̍taye |
nya̍k | vāta̍ḥ | ava̍ | vā̱ti̱ | nya̍k | ta̱pa̱ti̱ | sūrya̍ḥ |
nī̱cīna̍m | a̱ghnyā | du̱he̱ | nya̍k | bha̱va̱tu̱ | te̱ | rapa̍ḥ |
a̱yam | me̱ | hasta̍ḥ | bhaga̍-vān | a̱yam | me̱ | bhaga̍vat-taraḥ |
a̱yam | me̱ | vi̱śva-bhe̍ṣajaḥ | a̱yam | śi̱va-a̍bhimarśanaḥ |
i̱dam | i̱tthā | raudra̍m | gū̱rta-va̍cāḥ | brahma̍ | kratvā̍ | śacyā̍m | a̱ntaḥ | ā̱jau |
krā̱ṇā | yat | a̱sya̱ | pi̱tarā̍ | ma̱ṁha̱ne̱-sthāḥ | parṣa̍t | pa̱kthe | aha̍n | ā | sa̱pta | hotṝ̍n |
saḥ | it | dā̱nāya̍ | dabhyā̍ya | va̱nvan | cyavā̍naḥ | sūdai̍ḥ | a̱mi̱mī̱ta̱ | vedi̍m |
tūrva̍yāṇaḥ | gū̱rtava̍caḥ-tamaḥ | kṣoda̍ḥ | na | reta̍ḥ | i̱taḥ-ū̍ti | si̱ñca̱t |
mana̍ḥ | na | yeṣu̍ | hava̍neṣu | ti̱gmam | vipa̍ḥ | śacyā̍ | va̱nu̱thaḥ | drava̍ntā |
ā | yaḥ | śaryā̍bhiḥ | tu̱vi̱-nṛ̱mṇaḥ | a̱sya̱ | aśrī̍ṇīta | ā̱-diśa̍m | gabha̍stau |
kṛ̱ṣṇā | yat | goṣu̍ | a̱ru̱ṇīṣu̍ | sīda̍t | di̱vaḥ | napā̍tā | a̱śvi̱nā̱ | hu̱ve̱ | vā̱m |
vī̱tam | me̱ | ya̱jñam | ā | ga̱ta̱m | me̱ | anna̍m | va̱va̱nvāṁsā̍ | na | iṣa̍m | asmṛ̍tadhrū̱ ityasmṛ̍ta-dhrū |
prathi̍ṣṭa | yasya̍ | vī̱ra-ka̍rmam | i̱ṣṇat | anu̍-sthitam | nu | narya̍ḥ | apa̍ | au̱ha̱t |
puna̱riti̍ | tat | ā | vṛ̱ha̱ti̱ | yat | ka̱nāyā̍ḥ | du̱hi̱tuḥ | āḥ | anu̍-bhṛtam | a̱na̱rvā |
ma̱dhyā | yat | kartva̍m | abha̍vat | a̱bhīke̍ | kāma̍m | kṛ̱ṇvā̱ne | pi̱tari̍ | yu̱va̱tyām |
ma̱nā̱nak | reta̍ḥ | ja̱ha̱tu̱ḥ | vi̱-yantā̍ | sānau̍ | ni-si̍ktam | su̱-kṛ̱tasya̍ | yonau̍ |
pi̱tā | yat | svām | du̱hi̱tara̍m | a̱dhi̱-skan | kṣma̱yā | reta̍ḥ | sa̱m-ja̱gmā̱naḥ | ni | si̱ñca̱t |
su̱-ā̱dhya̍ḥ | a̱ja̱na̱ya̱n | brahma̍ | de̱vāḥ | vāsto̍ḥ | pati̍m | vra̱ta̱-pām | niḥ | a̱ta̱kṣa̱n |
saḥ | ī̱m | vṛṣā̍ | na | phena̍m | a̱sya̱t | ā̱jau | smat | ā | parā̍ | ai̱t | apa̍ | da̱bhra-ce̍tāḥ |
sara̍t | pa̱dā | na | dakṣi̍ṇā | pa̱rā̱-vṛk | na | tāḥ | nu | me̱ | pṛ̱śa̱nya̍ḥ | ja̱gṛ̱bhre̱ |
ma̱kṣu | na | vahni̍ḥ | pra̱-jāyā̍ḥ | u̱pa̱bdiḥ | a̱gnim | na | na̱gnaḥ | upa̍ | sīda̍t | ūdha̍ḥ |
sani̍tā | i̱dhmam | sani̍tā | u̱ta | vāja̍m | saḥ | dha̱rtā | ja̱jñe̱ | saha̍sā | ya̱vi̱-yut |
ma̱kṣu | ka̱nāyā̍ḥ | sa̱khyam | nava̍-gvāḥ | ṛ̱tam | vada̍ntaḥ | ṛ̱ta-yu̍ktim | a̱gma̱n |
dvi̱-barha̍saḥ | ye | upa̍ | go̱pam | ā | agu̍ḥ | a̱da̱kṣi̱ṇāsa̍ḥ | acyu̍tā | du̱dhu̱kṣa̱n |
ma̱kṣu | ka̱nāyā̍ḥ | sa̱khyam | navī̍yaḥ | rādha̍ḥ | na | reta̍ḥ | ṛ̱tam | it | tu̱ra̱ṇya̱n |
śuci̍ | yat | te̱ | rekṇa̍ḥ | ā | aya̍janta | sa̱ba̱ḥ-dughā̍yāḥ | paya̍ḥ | u̱sriyā̍yāḥ |
pa̱śvā | yat | pa̱ścā | vi-yu̍tā | bu̱dhanta̍ | iti̍ | bra̱vī̱ti̱ | va̱ktari̍ | rarā̍ṇaḥ |
vaso̍ḥ | va̱su̱-tvā | kā̱rava̍ḥ | a̱ne̱hā | viśva̍m | vi̱ve̱ṣṭi̱ | dravi̍ṇam | upa̍ | kṣu |
tat | it | nu | a̱sya̱ | pa̱ri̱-sadvā̍naḥ | a̱gma̱n | pu̱ru | sada̍ntaḥ | nā̱rṣa̱dam | bi̱bhi̱tsan |
vi | śuṣṇa̍sya | sam-gra̍thitam | a̱na̱rvā | vi̱dat | pu̱ru̱-pra̱jā̱tasya̍ | guhā̍ | yat |
bharga̍ḥ | ha̱ | nāma̍ | u̱ta | yasya̍ | de̱vāḥ | sva̍ḥ | na | ye | tri̱-sa̱dha̱sthe | ni̱-se̱duḥ |
a̱gniḥ | ha̱ | nāma̍ | u̱ta | jā̱ta-ve̍dāḥ | śru̱dhi | na̱ḥ | ho̱ta̱ḥ | ṛ̱tasya̍ | hotā̍ | a̱dhruk |
u̱ta | tyā | me̱ | raudrau̍ | a̱rci̱-mantā̍ | nāsa̍tyau | i̱ndra̱ | gū̱rtaye̍ | yaja̍dhyai |
ma̱nu̱ṣvat | vṛ̱kta-ba̍rhiṣe | rarā̍ṇā | ma̱ndū iti̍ | hi̱ta-pra̍yasā | vi̱kṣu | yajyū̱ iti̍ |
a̱yam | stu̱taḥ | rājā̍ | va̱ndi̱ | ve̱dhāḥ | a̱paḥ | ca̱ | vipra̍ḥ | ta̱ra̱ti̱ | sva-se̍tuḥ |
saḥ | ka̱kṣīva̍ntam | re̱ja̱ya̱t | saḥ | a̱gnim | ne̱mim | na | ca̱kram | arva̍taḥ | ra̱ghu̱-dru |
saḥ | dvi̱-bandhu̍ḥ | vai̱ta̱ra̱ṇaḥ | yaṣṭā̍ | sa̱ba̱ḥ-dhum | dhe̱num | a̱sva̍m | du̱hadhyai̍ |
sam | yat | mi̱trāvaru̍ṇā | vṛ̱ñje | u̱kthaiḥ | jyeṣṭhe̍bhiḥ | a̱rya̱maṇa̍m | varū̍thaiḥ |
tat-ba̍ndhuḥ | sū̱riḥ | di̱vi | te̱ | dhi̱ya̱m-dhāḥ | nābhā̱nedi̍ṣṭhaḥ | ra̱pa̱ti̱ | pra | vena̍n |
sā | na̱ḥ | nābhi̍ḥ | pa̱ra̱mā | a̱sya | vā̱ | gha̱ | a̱ham | tat | pa̱ścā | ka̱ti̱thaḥ | ci̱t | ā̱sa̱ |
i̱yam | me̱ | nābhi̍ḥ | i̱ha | me̱ | sa̱dha-stha̍m | i̱me | me̱ | de̱vāḥ | a̱yam | a̱smi̱ | sarva̍ḥ |
dvi̱-jāḥ | aha̍ | pra̱tha̱ma̱-jāḥ | ṛ̱tasya̍ | i̱dam | dhe̱nuḥ | a̱du̱ha̱t | jāya̍mānā |
adha̍ | ā̱su̱ | ma̱ndraḥ | a̱ra̱tiḥ | vi̱bhā-vā̍ | ava̍ | sya̱ti̱ | dvi̱-va̱rta̱niḥ | va̱ne̱ṣāṭ |
ū̱rdhvā | yat | śreṇi̍ḥ | na | śiśu̍ḥ | dan | ma̱kṣu | sthi̱ram | śe̱-vṛ̱dham | sū̱ta̱ | mā̱tā |
adha̍ | gāva̍ḥ | upa̍-mātim | ka̱nāyā̍ḥ | anu̍ | śvā̱ntasya̍ | kasya̍ | ci̱t | parā̍ | ī̱yu̱ḥ |
śru̱dhi | tvam | su̱-dra̱vi̱ṇa̱ḥ | na̱ḥ | tvam | yā̱ṭ | ā̱śva̱-ghnasya̍ | va̱vṛ̱dhe̱ | sū̱nṛtā̍bhiḥ |
adha̍ | tvam | i̱ndra̱ | vi̱ddhi | a̱smān | ma̱haḥ | rā̱ye | nṛ̱-pa̱te̱ | vajra̍-bāhuḥ |
rakṣa̍ | ca̱ | na̱ḥ | ma̱ghona̍ḥ | pā̱hi | sū̱rīn | a̱ne̱hasa̍ḥ | te̱ | ha̱ri̱-va̱ḥ | a̱bhiṣṭau̍ |
adha̍ | yat | rā̱jā̱nā̱ | go-i̍ṣṭau | sara̍t | sa̱ra̱ṇyuḥ | kā̱rave̍ | ja̱ra̱ṇyuḥ |
vipra̍ḥ | preṣṭha̍ḥ | saḥ | hi | e̱ṣā̱m | ba̱bhūva̍ | parā̍ | ca̱ | vakṣa̍t | u̱ta | pa̱rṣa̱t | e̱nā̱n |
adha̍ | nu | a̱sya̱ | jenya̍sya | pu̱ṣṭau | vṛthā̍ | rebha̍ntaḥ | ī̱ma̱he̱ | tat | ū̱m̐ iti̍ | nu |
sa̱ra̱ṇyuḥ | a̱sya̱ | sū̱nuḥ | aśva̍ḥ | vipra̍ḥ | ca̱ | a̱si̱ | śrava̍saḥ | ca̱ | sā̱tau |
yu̱voḥ | yadi̍ | sa̱khyāya̍ | a̱sme iti̍ | śardhā̍ya | stoma̍m | ju̱ju̱ṣe | nama̍svān |
vi̱śvatra̍ | yasmi̍n | ā | gira̍ḥ | sa̱m-ī̱cīḥ | pū̱rvī-i̍va | gā̱tuḥ | dāśa̍t | sū̱nṛtā̍yai |
saḥ | gṛ̱ṇā̱naḥ | a̱t-bhiḥ | de̱va-vā̍n | iti̍ | su̱-bandhu̍ḥ | nama̍sā | su̱-u̱ktaiḥ |
vardha̍t | u̱kthaiḥ | vaca̍ḥ-bhiḥ | ā | hi | nū̱nam | vi | adhvā̍ | e̱ti̱ | paya̍saḥ | u̱sriyā̍yāḥ |
te | ū̱m̐ iti̍ | su | na̱ḥ | ma̱haḥ | ya̱ja̱trā̱ḥ | bhū̱ta | de̱vā̱sa̱ḥ | ū̱taye̍ | sa̱-joṣā̍ḥ |
ye | vājā̍n | ana̍yata | vi̱-yanta̍ḥ | ye | stha | ni̱-ce̱tāra̍ḥ | amū̍rāḥ |
ye | ya̱jñena̍ | dakṣi̍ṇayā | sam-a̍ktāḥ | indra̍sya | sa̱khyam | a̱mṛ̱ta̱-tvam | ā̱na̱śa |
tebhya̍ḥ | bha̱dram | a̱ṅgi̱ra̱sa̱ḥ | va̱ḥ | a̱stu̱ | prati̍ | gṛ̱bhṇī̱ta̱ | mā̱na̱vam | su̱-me̱dha̱sa̱ḥ |
ye | u̱t-āja̍n | pi̱tara̍ḥ | go̱-maya̍m | vasu̍ | ṛ̱tena̍ | abhi̍ndan | pa̱ri̱va̱tsa̱re | va̱lam |
dī̱rghā̱yu̱-tvam | a̱ṅgi̱ra̱sa̱ḥ | va̱ḥ | a̱stu̱ | prati̍ | gṛ̱bhṇī̱ta̱ | mā̱na̱vam | su̱-me̱dha̱sa̱ḥ |
ye | ṛ̱tena̍ | sūrya̍m | ā | aro̍hayan | di̱vi | apra̍thayan | pṛ̱thi̱vīm | mā̱tara̍m | vi |
su̱pra̱jā̱ḥ-tvam | a̱ṅgi̱ra̱sa̱ḥ | va̱ḥ | a̱stu̱ | prati̍ | gṛ̱bhṇī̱ta̱ | mā̱na̱vam | su̱-me̱dha̱sa̱ḥ |
a̱yam | nābhā̍ | va̱da̱ti̱ | va̱lgu | va̱ḥ | gṛ̱he | deva̍-putrāḥ | ṛ̱ṣa̱ya̱ḥ | tat | śṛ̱ṇo̱ta̱na̱ |
su̱-bra̱hma̱ṇyam | a̱ṅgi̱ra̱sa̱ḥ | va̱ḥ | a̱stu̱ | prati̍ | gṛ̱bhṇī̱ta̱ | mā̱na̱vam | su̱-me̱dha̱sa̱ḥ |
vi-rū̍pāsaḥ | it | ṛṣa̍yaḥ | te | it | ga̱mbhī̱ra-ve̍pasaḥ |
te | aṅgi̍rasaḥ | sū̱nava̍ḥ | te | a̱gneḥ | pari̍ | ja̱jñi̱re̱ |
ye | a̱gneḥ | pari̍ | ja̱jñi̱re | vi-rū̍pāsaḥ | di̱vaḥ | pari̍ |
nava̍-gvaḥ | nu | daśa̍-gvaḥ | aṅgi̍raḥ-tamaḥ | sacā̍ | de̱veṣu̍ | ma̱ṁha̱te̱ |
indre̍ṇa | yu̱jā | niḥ | sṛ̱ja̱nta̱ | vā̱ghata̍ḥ | vra̱jam | go-ma̍ntam | a̱śvina̍m |
sa̱hasra̍m | me̱ | dada̍taḥ | a̱ṣṭa̱-ka̱rṇya̍ḥ | śrava̍ḥ | de̱veṣu̍ | a̱kra̱ta̱ |
pra | nū̱nam | jā̱ya̱tā̱m | a̱yam | manu̍ḥ | tokma̍-iva | ro̱ha̱tu̱ |
yaḥ | sa̱hasra̍m | śa̱ta-a̍śvam | sa̱dyaḥ | dā̱nāya̍ | maṁha̍te |
na | tam | a̱śno̱ti̱ | kaḥ | ca̱na | di̱vaḥ-i̍va | sānu̍ | ā̱-rabha̍m |
sā̱va̱rṇyasya̍ | dakṣi̍ṇā | vi | sindhu̍ḥ-iva | pa̱pra̱the̱ |
u̱ta | dā̱sā | pa̱ri̱-viṣe̍ | smaddi̍ṣṭī̱ iti̱ smat-di̍ṣṭī | go-pa̍rīṇasā |
yadu̍ḥ | tu̱rvaḥ | ca̱ | ma̱ma̱he̱ |
sa̱ha̱sra̱-dāḥ | grā̱ma̱-nīḥ | mā | ri̱ṣa̱t | manu̍ḥ | sūrye̍ṇa | a̱sya̱ | yata̍mānā | e̱tu̱ | dakṣi̍ṇā |
sāva̍rṇeḥ | de̱vāḥ | pra | ti̱ra̱ntu̱ | āyu̍ḥ | yasmi̍n | aśrā̍ntāḥ | asa̍nāma | vāja̍m |
pa̱rā̱-vata̍ḥ | ye | didhi̍ṣante | āpya̍m | manu̍-prītāsaḥ | jani̍ma | vi̱vasva̍taḥ |
ya̱yāte̍ḥ | ye | na̱hu̱ṣya̍sya | ba̱rhiṣi̍ | de̱vāḥ | āsa̍te | te | adhi̍ | bru̱va̱ntu̱ | na̱ḥ |
viśvā̍ | hi | va̱ḥ | na̱ma̱syā̍ni | vandyā̍ | nāmā̍ni | de̱vā̱ḥ | u̱ta | ya̱jñiyā̍ni | va̱ḥ |
ye | stha | jā̱tāḥ | adi̍teḥ | a̱t-bhyaḥ | pari̍ | ye | pṛ̱thi̱vyāḥ | te | me̱ | i̱ha | śru̱ta̱ | hava̍m |
yebhya̍ḥ | mā̱tā | madhu̍-mat | pinva̍te | paya̍ḥ | pī̱yūṣa̍m | dyauḥ | adi̍tiḥ | adri̍-barhāḥ |
u̱ktha-śu̍ṣmān | vṛ̱ṣa̱-bha̱rān | su̱-apna̍saḥ | tān | ā̱di̱tyān | anu̍ | ma̱da̱ | sva̱staye̍ |
nṛ̱-cakṣa̍saḥ | ani̍-miṣantaḥ | a̱rhaṇā̍ | bṛ̱hat | de̱vāsa̍ḥ | a̱mṛ̱ta̱-tvam | ā̱na̱śu̱ḥ |
jyo̱tiḥ-ra̍thāḥ | ahi̍-māyāḥ | anā̍gasaḥ | di̱vaḥ | va̱rṣmāṇa̍m | va̱sa̱te̱ | sva̱staye̍ |
sa̱m-rāja̍ḥ | ye | su̱-vṛdha̍ḥ | ya̱jñam | ā̱-ya̱yuḥ | apa̍ri-hvṛtāḥ | da̱dhi̱re | di̱vi | kṣaya̍m |
tān | ā | vi̱vā̱sa̱ | nama̍sā | su̱vṛ̱kti-bhi̍ḥ | ma̱haḥ | ā̱di̱tyān | adi̍tim | sva̱staye̍ |
kaḥ | va̱ḥ | stoma̍m | rā̱dha̱ti̱ | yam | jujo̍ṣatha | viśve̍ | de̱vā̱sa̱ḥ | ma̱nu̱ṣa̱ḥ | yati̍ | sthana̍ |
kaḥ | va̱ḥ | a̱dhva̱ram | tu̱vi̱-jā̱tā̱ḥ | ara̍m | ka̱ra̱t | yaḥ | na̱ḥ | parṣa̍t | ati̍ | aṁha̍ḥ | sva̱staye̍ |
yebhya̍ḥ | hotrā̍m | pra̱tha̱mām | ā̱-ye̱je | manu̍ḥ | sami̍ddha-agniḥ | mana̍sā | sa̱pta | hotṛ̍-bhiḥ |
te | ā̱di̱tyā̱ḥ | abha̍yam | śarma̍ | ya̱ccha̱ta̱ | su̱-gā | na̱ḥ | ka̱rta̱ | su̱-pathā̍ | sva̱staye̍ |
ye | īśi̍re | bhuva̍nasya | pra-ce̍tasaḥ | viśva̍sya | sthā̱tuḥ | jaga̍taḥ | ca̱ | manta̍vaḥ |
te | na̱ḥ | kṛ̱tāt | akṛ̍tāt | ena̍saḥ | pari̍ | a̱dya | de̱vā̱sa̱ḥ | pi̱pṛ̱ta̱ | sva̱staye̍ |
bhare̍ṣu | indra̍m | su̱-hava̍m | ha̱vā̱ma̱he̱ | a̱ṁha̱ḥ-muca̍m | su̱-kṛta̍m | daivya̍m | jana̍m |
a̱gnim | mi̱tram | varu̍ṇam | sā̱taye̍ | bhaga̍m | dyāvā̍pṛthi̱vī iti̍ | ma̱ruta̍ḥ | sva̱staye̍ |
su̱-trāmā̍ṇam | pṛ̱thi̱vīm | dyām | a̱ne̱hasa̍m | su̱-śarmā̍ṇam | adi̍tim | su̱-pranī̍tim |
daivī̍m | nāva̍m | su̱-a̱ri̱trām | anā̍gasam | asra̍vantīm | ā | ru̱he̱ma̱ | sva̱staye̍ |
viśve̍ | ya̱ja̱trā̱ḥ | adhi̍ | vo̱ca̱ta̱ | ū̱taye̍ | trāya̍dhvam | na̱ḥ | du̱ḥ-evā̍yāḥ | a̱bhi̱-hruta̍ḥ |
sa̱tyayā̍ | va̱ḥ | de̱va-hū̍tyā | hu̱ve̱ma̱ | śṛ̱ṇva̱taḥ | de̱vā̱ḥ | ava̍se | sva̱staye̍ |
apa̍ | amī̍vām | apa̍ | viśvā̍m | anā̍hutim | apa̍ | arā̍tim | du̱ḥ-vi̱datrā̍m | a̱gha̱-ya̱taḥ |
ā̱re | de̱vā̱ḥ | dveṣa̍ḥ | a̱smat | yu̱yo̱ta̱na̱ | u̱ru | na̱ḥ | śarma̍ | ya̱ccha̱ta̱ | sva̱staye̍ |
ari̍ṣṭaḥ | saḥ | marta̍ḥ | viśva̍ḥ | e̱dha̱te̱ | pra | pra̱-jābhi̍ḥ | jā̱ya̱te̱ | dharma̍ṇaḥ | pari̍ |
yam | ā̱di̱tyā̱sa̱ḥ | naya̍tha | su̱nī̱ti-bhi̍ḥ | ati̍ | viśvā̍ni | du̱ḥ-i̱tā | sva̱staye̍ |
yam | de̱vā̱sa̱ḥ | ava̍tha | vāja̍-sātau | yam | śūra̍-sātā | ma̱ru̱ta̱ḥ | hi̱te | dhane̍ |
prā̱ta̱ḥ-yāvā̍nam | ratha̍m | i̱ndra̱ | sā̱na̱sim | ari̍ṣyantam | ā | ru̱he̱ma̱ | sva̱staye̍ |
sva̱sti | na̱ḥ | pa̱thyā̍su | dhanva̍-su | sva̱sti | a̱p-su | vṛ̱jane̍ | sva̍ḥ-vati |
sva̱sti | na̱ḥ | pu̱tra̱-kṛ̱theṣu̍ | yoni̍ṣu | sva̱sti | rā̱ye | ma̱ru̱ta̱ḥ | da̱dhā̱ta̱na̱ |
sva̱stiḥ | it | hi | pra-pa̍the | śreṣṭhā̍ | rekṇa̍svatī | a̱bhi | yā | vā̱mam | eti̍ |
sā | na̱ḥ | a̱mā | so iti̍ | ara̍ṇe | ni | pā̱tu̱ | su̱-ā̱ve̱śā | bha̱va̱tu̱ | de̱va-go̍pā |
e̱va | pla̱teḥ | sū̱nuḥ | a̱vī̱vṛ̱dha̱t | va̱ḥ | viśve̍ | ā̱di̱tyā̱ḥ | a̱di̱te̱ | ma̱nī̱ṣī |
ī̱śā̱nāsa̍ḥ | nara̍ḥ | ama̍rtyena | astā̍vi | jana̍ḥ | di̱vyaḥ | gaye̍na |
ka̱thā | de̱vānā̍m | ka̱ta̱masya̍ | yāma̍ni | su̱-mantu̍ | nāma̍ | śṛ̱ṇva̱tām | ma̱nā̱ma̱he̱ |
kaḥ | mṛ̱ḻā̱ti̱ | ka̱ta̱maḥ | na̱ḥ | maya̍ḥ | ka̱ra̱t | ka̱ta̱maḥ | ū̱tī | a̱bhi | ā | va̱va̱rta̱ti̱ |
kra̱tu̱-yanti̍ | krata̍vaḥ | hṛ̱t-su | dhī̱taya̍ḥ | vena̍nti | ve̱nāḥ | pa̱taya̍nti | ā | diśa̍ḥ |
na | ma̱rḍi̱tā | vi̱dya̱te̱ | a̱nyaḥ | e̱bhya̱ḥ | de̱veṣu̍ | me̱ | adhi̍ | kāmā̍ḥ | a̱ya̱ṁsa̱ta̱ |
narā̱śaṁsa̍m | vā̱ | pū̱ṣaṇa̍m | ago̍hyam | a̱gnim | de̱va-i̍ddham | a̱bhi | a̱rca̱se̱ | gi̱rā |
sūryā̱māsā̍ | ca̱ndrama̍sā | ya̱mam | di̱vi | tri̱tam | vāta̍m | u̱ṣasa̍m | a̱ktum | a̱śvinā̍ |
ka̱thā | ka̱viḥ | tu̱vi̱-ravā̍n | kayā̍ | gi̱rā | bṛha̱spati̍ḥ | va̱vṛ̱dha̱te̱ | su̱vṛ̱kti-bhi̍ḥ |
a̱jaḥ | eka̍-pāt | su̱-have̍bhiḥ | ṛkva̍-bhiḥ | ahi̍ḥ | śṛ̱ṇo̱tu̱ | bu̱dhnya̍ḥ | havī̍mani |
dakṣa̍sya | vā̱ | a̱di̱te̱ | janma̍ni | vra̱te | rājā̍nā | mi̱trāvaru̍ṇā | ā | vi̱vā̱sa̱si̱ |
atū̍rta-panthāḥ | pu̱ru̱-ratha̍ḥ | a̱rya̱mā | sa̱pta-ho̍tā | viṣu̍-rūpeṣu | janma̍-su |
te | na̱ḥ | arva̍ntaḥ | ha̱va̱na̱-śruta̍ḥ | hava̍m | viśve̍ | śṛ̱ṇva̱ntu̱ | vā̱jina̍ḥ | mi̱ta-dra̍vaḥ |
sa̱ha̱sra̱-sāḥ | me̱dhasā̍tau-iva | tmanā̍ | ma̱haḥ | ye | dhana̍m | sa̱m-i̱theṣu̍ | ja̱bhri̱re |
pra | va̱ḥ | vā̱yum | ra̱tha̱-yuja̍m | pura̍m-dhim | stomai̍ḥ | kṛ̱ṇu̱dhva̱m | sa̱khyāya̍ | pū̱ṣaṇa̍m |
te | hi | de̱vasya̍ | sa̱vi̱tuḥ | savī̍mani | kratu̍m | saca̍nte | sa̱-cita̍ḥ | sa-ce̍tasaḥ |
triḥ | sa̱pta | sa̱srāḥ | na̱dya̍ḥ | ma̱hīḥ | a̱paḥ | vana̱spatī̍n | parva̍tān | a̱gnim | ū̱taye̍ |
kṛ̱śānu̍m | astṝ̍n | ti̱ṣya̍m | sa̱dha-sthe̍ | ā | ru̱dram | ru̱dreṣu̍ | ru̱driya̍m | ha̱vā̱ma̱he̱ |
sara̍svatī | sa̱rayu̍ḥ | sindhu̍ḥ | ū̱rmi-bhi̍ḥ | ma̱haḥ | ma̱hīḥ | ava̍sā | ā | ya̱ntu̱ | vakṣa̍ṇīḥ |
de̱vīḥ | āpa̍ḥ | mā̱tara̍ḥ | sū̱da̱yi̱tnva̍ḥ | ghṛ̱ta-va̍t | paya̍ḥ | madhu̍-mat | na̱ḥ | a̱rca̱ta̱ |
u̱ta | mā̱tā | bṛ̱ha̱t-di̱vā | śṛ̱ṇo̱tu̱ | na̱ḥ | tvaṣṭā̍ | de̱vebhi̍ḥ | jani̍-bhiḥ | pitā̍ | vaca̍ḥ |
ṛ̱bhu̱kṣāḥ | vāja̍ḥ | ratha̱ḥpati̍ḥ | bhaga̍ḥ | ra̱ṇvaḥ | śaṁsa̍ḥ | śa̱śa̱mā̱nasya̍ | pā̱tu̱ | na̱ḥ |
ra̱ṇvaḥ | sam-dṛ̍ṣṭau | pi̱tu̱mān-i̍va | kṣaya̍ḥ | bha̱drā | ru̱drāṇā̍m | ma̱rutā̍m | upa̍-stutiḥ |
gobhi̍ḥ | syā̱ma̱ | ya̱śasa̍ḥ | jane̍ṣu | ā | sadā̍ | de̱vā̱sa̱ḥ | iḻa̍yā | sa̱ce̱ma̱hi̱ |
yām | me̱ | dhiya̍m | maru̍taḥ | indra̍ | devā̍ḥ | ada̍dāta | va̱ru̱ṇa̱ | mi̱tra̱ | yū̱yam |
tām | pī̱pa̱ya̱ta̱ | paya̍sā-iva | dhe̱num | ku̱vit | gira̍ḥ | adhi̍ | rathe̍ | vahā̍tha |
ku̱vit | a̱ṅga | prati̍ | yathā̍ | ci̱t | a̱sya | na̱ḥ | sa̱-jā̱tya̍sya | ma̱ru̱ta̱ḥ | bubo̍dhatha |
nābhā̍ | yatra̍ | pra̱tha̱mam | sa̱m-nasā̍mahe | tatra̍ | jā̱mi̱-tvam | adi̍tiḥ | da̱dhā̱tu̱ | na̱ḥ |
te iti̍ | hi | dyāvā̍pṛthi̱vī iti̍ | mā̱tarā̍ | ma̱hī iti̍ | de̱vī iti̍ | de̱vān | janma̍nā | ya̱jñiye̱ iti̍ | i̱taḥ |
u̱bhe iti̍ | bi̱bhṛ̱ta̱ḥ | u̱bhaya̍m | bharī̍ma-bhiḥ | pu̱ru | retā̍ṁsi | pi̱tṛ-bhi̍ḥ | ca̱ | si̱ñca̱ta̱ḥ |
vi | sā | hotrā̍ | viśva̍m | a̱śno̱ti̱ | vārya̍m | bṛha̱spati̍ḥ | a̱rama̍tiḥ | panī̍yasī |
grāvā̍ | yatra̍ | ma̱dhu̱-sut | u̱cyate̍ | bṛ̱hat | avī̍vaśanta | ma̱ti-bhi̍ḥ | ma̱nī̱ṣiṇa̍ḥ |
e̱va | ka̱viḥ | tu̱vi̱-ravā̍n | ṛ̱ta̱-jñāḥ | dra̱vi̱ṇa̱syuḥ | dravi̍ṇasaḥ | ca̱kā̱naḥ |
u̱kthebhi̍ḥ | atra̍ | ma̱ti-bhi̍ḥ | ca̱ | vipra̍ḥ | apī̍payat | gaya̍ḥ | di̱vyāni̍ | janma̍ |
e̱va | pla̱teḥ | sū̱nuḥ | a̱vī̱vṛ̱dha̱t | va̱ḥ | viśve̍ | ā̱di̱tyā̱ḥ | a̱di̱te̱ | ma̱nī̱ṣī |
ī̱śā̱nāsa̍ḥ | nara̍ḥ | ama̍rtyena | astā̍vi | jana̍ḥ | di̱vyaḥ | gaye̍na |
a̱gniḥ | indra̍ḥ | varu̍ṇaḥ | mi̱traḥ | a̱rya̱mā | vā̱yuḥ | pū̱ṣā | sara̍svatī | sa̱-joṣa̍saḥ |
ā̱di̱tyāḥ | viṣṇu̍ḥ | ma̱ruta̍ḥ | sva̍ḥ | bṛ̱hat | soma̍ḥ | ru̱draḥ | adi̍tiḥ | brahma̍ṇaḥ | pati̍ḥ |
i̱ndrā̱gnī iti̍ | vṛ̱tra̱-hatye̍ṣu | satpa̍tī̱ iti̱ sat-pa̍tī | mi̱thaḥ | hi̱nvā̱nā | ta̱nvā̍ | sam-o̍kasā |
a̱ntari̍kṣam | mahi̍ | ā | pa̱pru̱ḥ | oja̍sā | soma̍ḥ | ghṛ̱ta̱-śrīḥ | ma̱hi̱māna̍m | ī̱raya̍n |
teṣā̍m | hi | ma̱hnā | ma̱ha̱tām | a̱na̱rvaṇā̍m | stomā̍n | iya̍rmi | ṛ̱ta̱-jñāḥ | ṛ̱ta̱-vṛdhā̍m |
ye | a̱psa̱vam | a̱rṇa̱vam | ci̱tra-rā̍dhasaḥ | te | na̱ḥ | rā̱sa̱ntā̱m | ma̱haye̍ | su̱-mi̱tryāḥ |
sva̍ḥ-naram | a̱ntari̍kṣāṇi | ro̱ca̱nā | dyāvā̱bhūmī̱ iti̍ | pṛ̱thi̱vīm | ska̱mbhu̱ḥ | oja̍sā |
pṛ̱kṣāḥ-i̍va | ma̱haya̍ntaḥ | su̱-rā̱taya̍ḥ | de̱vāḥ | sta̱va̱nte̱ | manu̍ṣāya | sū̱raya̍ḥ |
mi̱trāya̍ | śi̱kṣa̱ | varu̍ṇāya | dā̱śuṣe̍ | yā | sa̱m-rājā̍ | mana̍sā | na | pra̱-yuccha̍taḥ |
yayo̍ḥ | dhāma̍ | dharma̍ṇā | roca̍te | bṛ̱hat | yayo̍ḥ | u̱bhe iti̍ | roda̍sī̱ iti̍ | nādha̍sī̱ iti̍ | vṛtau̍ |
yā | gauḥ | va̱rta̱nim | pa̱ri̱-eti̍ | ni̱ḥ-kṛ̱tam | paya̍ḥ | duhā̍nā | vra̱ta̱-nīḥ | a̱vā̱rata̍ḥ |
sā | pra̱-bru̱vā̱ṇā | varu̍ṇāya | dā̱śuṣe̍ | de̱vebhya̍ḥ | dā̱śa̱t | ha̱viṣā̍ | vi̱vasva̍te |
di̱vakṣa̍saḥ | a̱gni̱-ji̱hvāḥ | ṛ̱ta̱-vṛdha̍ḥ | ṛ̱tasya̍ | yoni̍m | vi̱-mṛ̱śanta̍ḥ | ā̱sa̱te̱ |
dyām | ska̱bhi̱tvī | a̱paḥ | ā | ca̱kru̱ḥ | oja̍sā | ya̱jñam | ja̱ni̱tvī | ta̱nvi̍ | ni | ma̱mṛ̱ju̱ḥ |
pa̱ri̱-kṣitā̍ | pi̱tarā̍ | pū̱rva̱jāva̍rī̱ iti̍ pū̱rva̱-jāva̍rī | ṛ̱tasya̍ | yonā̍ | kṣa̱ya̱ta̱ḥ | sam-o̍kasā |
dyāvā̍pṛthi̱vī iti̍ | varu̍ṇāya | savra̍te̱ iti̱ sa-vra̍te | ghṛ̱ta-va̍t | paya̍ḥ | ma̱hi̱ṣāya̍ | pi̱nva̱ta̱ḥ |
pa̱rjanyā̱vātā̍ | vṛ̱ṣa̱bhā | pu̱rī̱ṣiṇā̍ | i̱ndra̱vā̱yū iti̍ | varu̍ṇaḥ | mi̱traḥ | a̱rya̱mā |
de̱vān | ā̱di̱tyān | adi̍tim | ha̱vā̱ma̱he̱ | ye | pārthi̍vāsaḥ | di̱vyāsa̍ḥ | a̱p-su | ye |
tvaṣṭā̍ram | vā̱yum | ṛ̱bha̱va̱ḥ | yaḥ | oha̍te | daivyā̍ | hotā̍rau | u̱ṣasa̍m | sva̱staye̍ |
bṛha̱spati̍m | vṛ̱tra̱-khā̱dam | su̱-me̱dhasa̍m | i̱ndri̱yam | soma̍m | dha̱na̱-sāḥ | ū̱m̐ iti̍ | ī̱ma̱he̱ |
brahma̍ | gām | aśva̍m | ja̱naya̍ntaḥ | oṣa̍dhīḥ | vana̱spatī̍n | pṛ̱thi̱vīm | parva̍tān | a̱paḥ |
sūrya̍m | di̱vi | ro̱haya̍ntaḥ | su̱-dāna̍vaḥ | āryā̍ | vra̱tā | vi̱-sṛ̱janta̍ḥ | adhi̍ | kṣami̍ |
bhu̱jyum | aṁha̍saḥ | pi̱pṛ̱tha̱ḥ | niḥ | a̱śvi̱nā̱ | śyāva̍m | pu̱tram | va̱dhri̱-ma̱tyāḥ | a̱ji̱nva̱ta̱m |
ka̱ma̱-dyuva̍m | vi̱-ma̱dāya̍ | ū̱ha̱thu̱ḥ | yu̱vam | vi̱ṣṇā̱pva̍m | viśva̍kāya | ava̍ | sṛ̱ja̱tha̱ḥ |
pāvī̍ravī | ta̱nya̱tuḥ | eka̍-pāt | a̱jaḥ | di̱vaḥ | dha̱rtā | sindhu̍ḥ | āpa̍ḥ | sa̱mu̱driya̍ḥ |
viśve̍ | de̱vāsa̍ḥ | śṛ̱ṇa̱va̱n | vacā̍ṁsi | me̱ | sara̍svatī | sa̱ha | dhī̱bhiḥ | pura̍m-dhyā |
viśve̍ | de̱vāḥ | sa̱ha | dhī̱bhiḥ | pura̍m-dhyā | mano̍ḥ | yaja̍trāḥ | a̱mṛtā̍ḥ | ṛ̱ta̱-jñāḥ |
rā̱ti̱-sāca̍ḥ | a̱bhi̱-sāca̍ḥ | sva̱ḥ-vida̍ḥ | sva̍ḥ | gira̍ḥ | brahma̍ | su̱-u̱ktam | ju̱ṣe̱ra̱ta̱ |
de̱vān | vasi̍ṣṭhaḥ | a̱mṛtā̍n | va̱va̱nde̱ | ye | viśvā̍ | bhuva̍nā | a̱bhi | pra̱-ta̱sthuḥ |
te | na̱ḥ | rā̱sa̱ntā̱m | u̱ru̱-gā̱yam | a̱dya | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
de̱vān | hu̱ve̱ | bṛ̱hat-śra̍vasaḥ | sva̱staye̍ | jyo̱ti̱ḥ-kṛta̍ḥ | a̱dhva̱rasya̍ | pra-ce̍tasaḥ |
ye | va̱vṛ̱dhuḥ | pra̱-ta̱ram | vi̱śva-ve̍dasaḥ | indra̍-jyeṣṭhāsaḥ | a̱mṛtā̍ḥ | ṛ̱ta̱-vṛdha̍ḥ |
indra̍-prasūtāḥ | varu̍ṇa-praśiṣṭāḥ | ye | sūrya̍sya | jyoti̍ṣaḥ | bhā̱gam | ā̱na̱śuḥ |
ma̱rut-ga̍ṇe | vṛ̱jane̍ | manma̍ | dhī̱ma̱hi̱ | māgho̍ne | ya̱jñam | ja̱na̱ya̱nta̱ | sū̱raya̍ḥ |
indra̍ḥ | vasu̍-bhiḥ | pari̍ | pā̱tu̱ | na̱ḥ | gaya̍m | ā̱di̱tyaiḥ | na̱ḥ | adi̍tiḥ | śarma̍ | ya̱ccha̱tu̱ |
ru̱draḥ | ru̱drebhi̍ḥ | de̱vaḥ | mṛ̱ḻa̱yā̱ti̱ | na̱ḥ | tvaṣṭā̍ | na̱ḥ | gnābhi̍ḥ | su̱vi̱tāya̍ | ji̱nva̱tu̱ |
adi̍tiḥ | dyāvā̍pṛthi̱vī iti̍ | ṛ̱tam | ma̱hat | indrā̱viṣṇū̱ iti̍ | ma̱ruta̍ḥ | sva̍ḥ | bṛ̱hat |
de̱vān | ā̱di̱tyān | ava̍se | ha̱vā̱ma̱he̱ | vasū̍n | ru̱drān | sa̱vi̱tāra̍m | su̱-daṁsa̍sam |
sara̍svān | dhī̱bhiḥ | varu̍ṇaḥ | dhṛ̱ta-vra̍taḥ | pū̱ṣā | viṣṇu̍ḥ | ma̱hi̱mā | vā̱yuḥ | a̱śvinā̍ |
bra̱hma̱-kṛta̍ḥ | a̱mṛtā̍ḥ | vi̱śva-ve̍dasaḥ | śarma̍ | na̱ḥ | ya̱ṁsa̱n | tri̱-varū̍tham | aṁha̍saḥ |
vṛṣā̍ | ya̱jñaḥ | vṛṣa̍ṇaḥ | sa̱ntu̱ | ya̱jñiyā̍ḥ | vṛṣa̍ṇaḥ | de̱vāḥ | vṛṣa̍ṇaḥ | ha̱vi̱ḥ-kṛta̍ḥ |
vṛṣa̍ṇā | dyāvā̍pṛthi̱vī iti̍ | ṛ̱tava̍rī̱ ityṛ̱ta-va̍rī | vṛṣā̍ | pa̱rjanya̍ḥ | vṛṣa̍ṇaḥ | vṛ̱ṣa̱-stubha̍ḥ |
a̱gnīṣomā̍ | vṛṣa̍ṇā | vāja̍-sātaye | pu̱ru̱-pra̱śa̱stā | vṛṣa̍ṇau | upa̍ | bru̱ve̱ |
yau | ī̱ji̱re | vṛṣa̍ṇaḥ | de̱va̱-ya̱jyayā̍ | tā | na̱ḥ | śarma̍ | tri̱-varū̍tham | vi | yā̱ṁsa̱ta̱ḥ |
dhṛ̱ta-vra̍tāḥ | kṣa̱triyā̍ḥ | ya̱jña̱ni̱ḥ-kṛta̍ḥ | bṛ̱ha̱t-di̱vāḥ | a̱dhva̱rāṇā̍m | a̱bhi̱-śriya̍ḥ |
a̱gni-ho̍tāraḥ | ṛ̱ta̱-sāpa̍ḥ | a̱druha̍ḥ | a̱paḥ | a̱sṛja̱n | anu̍ | vṛ̱tra̱-tūrye̍ |
dyāvā̍pṛthi̱vī iti̍ | ja̱na̱ya̱n | a̱bhi | vra̱tā | āpa̍ḥ | oṣa̍dhīḥ | va̱ninā̍ni | ya̱jñiyā̍ |
a̱ntari̍kṣam | sva̍ḥ | ā | pa̱pru̱ḥ | ū̱taye̍ | vaśa̍m | de̱vāsa̍ḥ | ta̱nvi̍ | ni | ma̱mṛ̱ju̱ḥ |
dha̱rtāra̍ḥ | di̱vaḥ | ṛ̱bhava̍ḥ | su̱-hastā̍ḥ | vā̱tā̱pa̱rja̱nyā | ma̱hi̱ṣasya̍ | ta̱nya̱toḥ |
āpa̍ḥ | oṣa̍dhīḥ | pra | ti̱ra̱ntu̱ | na̱ḥ | gira̍ḥ | bhaga̍ḥ | rā̱tiḥ | vā̱jina̍ḥ | ya̱ntu̱ | me̱ | hava̍m |
sa̱mu̱draḥ | sindhu̍ḥ | raja̍ḥ | a̱ntari̍kṣam | a̱jaḥ | eka̍-pāt | ta̱na̱yi̱tnuḥ | a̱rṇa̱vaḥ |
ahi̍ḥ | bu̱dhnya̍ḥ | śṛ̱ṇa̱va̱t | vacā̍ṁsi | me̱ | viśve̍ | de̱vāsa̍ḥ | u̱ta | sū̱raya̍ḥ | mama̍ |
syāma̍ | va̱ḥ | mana̍vaḥ | de̱va-vī̍taye | prāñca̍m | na̱ḥ | ya̱jñam | pra | na̱ya̱ta̱ | sā̱dhu̱-yā |
ādi̍tyāḥ | rudrā̍ḥ | vasa̍vaḥ | su-dā̍navaḥ | i̱mā | brahma̍ | śa̱syamā̍nāni | ji̱nva̱ta̱ |
daivyā̍ | hotā̍rā | pra̱tha̱mā | pu̱raḥ-hi̍tā | ṛ̱tasya̍ | panthā̍m | anu̍ | e̱mi̱ | sā̱dhu̱-yā |
kṣetra̍sya | pati̍m | prati̍-veśam | ī̱ma̱he̱ | viśvā̍n | de̱vān | a̱mṛtā̍n | apra̍-yucchataḥ |
vasi̍ṣṭhāsaḥ | pi̱tṛ̱-vat | vāca̍m | a̱kra̱ta̱ | de̱vān | īḻā̍nāḥ | ṛ̱ṣi̱-vat | sva̱staye̍ |
prī̱tāḥ-i̍va | jñā̱taya̍ḥ | kāma̍m | ā̱-itya̍ | a̱sme iti̍ | de̱vā̱sa̱ḥ | ava̍ | dhū̱nu̱ta̱ | vasu̍ |
de̱vān | vasi̍ṣṭhaḥ | a̱mṛtā̍n | va̱va̱nde̱ | ye | viśvā̍ | bhuva̍nā | a̱bhi | pra̱-ta̱sthuḥ |
te | na̱ḥ | rā̱sa̱ntā̱m | u̱ru̱-gā̱yam | a̱dya | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
i̱mām | dhiya̍m | sa̱pta-śī̍rṣṇīm | pi̱tā | na̱ḥ | ṛ̱ta-pra̍jātām | bṛ̱ha̱tīm | a̱vi̱nda̱t |
tu̱rīya̍m | svi̱t | ja̱na̱ya̱t | vi̱śva-ja̍nyaḥ | a̱yāsya̍ḥ | u̱ktham | indrā̍ya | śaṁsa̍n |
ṛ̱tam | śaṁsa̍ntaḥ | ṛ̱ju | dīdhyā̍nāḥ | di̱vaḥ | pu̱trāsa̍ḥ | asu̍rasya | vī̱rāḥ |
vipra̍m | pa̱dam | aṅgi̍rasaḥ | dadhā̍nāḥ | ya̱jñasya̍ | dhāma̍ | pra̱tha̱mam | ma̱na̱nta̱ |
ha̱ṁsaiḥ-i̍va | sakhi̍-bhiḥ | vāva̍dat-bhiḥ | a̱śma̱n-mayā̍ni | naha̍nā | vi̱-asya̍n |
bṛha̱spati̍ḥ | a̱bhi̱-kani̍kradat | gāḥ | u̱ta | pra | a̱stau̱t | ut | ca̱ | vi̱dvān | a̱gā̱ya̱t |
a̱vaḥ | dvābhyā̍m | pa̱raḥ | eka̍yā | gāḥ | guhā̍ | tiṣṭha̍ntīḥ | anṛ̍tasya | setau̍ |
bṛha̱spati̍ḥ | tama̍si | jyoti̍ḥ | i̱cchan | ut | u̱srāḥ | ā | a̱ka̱ḥ | vi | hi | ti̱śraḥ | āva̱rityāva̍ḥ |
vi̱-bhidya̍ | pura̍m | śa̱yathā̍ | ī̱m | apā̍cīm | niḥ | trīṇi̍ | sā̱kam | u̱da̱-dheḥ | a̱kṛ̱nta̱t |
bṛha̱spati̍ḥ | u̱ṣasa̍m | sūrya̍m | gām | a̱rkam | vi̱ve̱da̱ | sta̱naya̍n-iva | dyauḥ |
indra̍ḥ | va̱lam | ra̱kṣi̱tāra̍m | dughā̍nām | ka̱reṇa̍-iva | vi | ca̱ka̱rta̱ | rave̍ṇa |
svedā̍ñji-bhiḥ | ā̱-śira̍m | i̱cchamā̍naḥ | aro̍dayat | pa̱ṇim | ā | gāḥ | a̱mu̱ṣṇā̱t |
saḥ | ī̱m | sa̱tyebhi̍ḥ | sakhi̍-bhiḥ | śu̱cat-bhi̍ḥ | go-dhā̍yasam | vi | dha̱na̱-saiḥ | a̱da̱rda̱ritya̍dardaḥ |
brahma̍ṇaḥ | pati̍ḥ | vṛṣa̍-bhiḥ | va̱rāhai̍ḥ | gha̱rma-sve̍debhiḥ | dravi̍ṇam | vi | ā̱na̱ṭ |
te | sa̱tyena̍ | mana̍sā | go-pa̍tim | gāḥ | i̱yā̱nāsa̍ḥ | i̱ṣa̱ṇa̱ya̱nta̱ | dhī̱bhiḥ |
bṛha̱spati̍ḥ | mi̱thaḥ-a̍vadyapebhiḥ | ut | u̱sriyā̍ḥ | a̱sṛ̱ja̱ta̱ | sva̱yuk-bhi̍ḥ |
tam | va̱rdhaya̍ntaḥ | ma̱ti-bhi̍ḥ | śi̱vābhi̍ḥ | si̱ṁham-i̍va | nāna̍datam | sa̱dha-sthe̍ |
bṛha̱spati̍m | vṛṣa̍ṇam | śūra̍-sātau | bhare̍-bhare | anu̍ | ma̱de̱ma̱ | ji̱ṣṇum |
ya̱dā | vāja̍m | asa̍nat | vi̱śva-rū̍pam | ā | dyām | aru̍kṣat | ut-ta̍rāṇi | sadma̍ |
bṛha̱spati̍m | vṛṣa̍ṇam | va̱rdhaya̍ntaḥ | nānā̍ | santa̍ḥ | bibhra̍taḥ | jyoti̍ḥ | ā̱sā |
sa̱tyām | ā̱-śiṣa̍m | kṛ̱ṇu̱ta̱ | va̱ya̱ḥ-dhai | kī̱rim | ci̱t | hi | ava̍tha | svebhi̍ḥ | evai̍ḥ |
pa̱ścā | mṛdha̍ḥ | apa̍ | bha̱va̱ntu̱ | viśvā̍ḥ | tat | ro̱da̱sī̱ iti̍ | śṛ̱ṇu̱ta̱m | vi̱śva̱mi̱nve iti̍ vi̱śva̱m-i̱nve |
indra̍ḥ | ma̱hnā | ma̱ha̱taḥ | a̱rṇa̱vasya̍ | vi | mū̱rdhāna̍m | a̱bhi̱na̱t | a̱rbu̱dasya̍ |
aha̍n | ahi̍m | ari̍ṇāt | sa̱pta | sindhū̍n | de̱vaiḥ | dyā̱vā̱pṛ̱thi̱vī̱ iti̍ | pra | a̱va̱ta̱m | na̱ḥ |
u̱da̱-pruta̍ḥ | na | vaya̍ḥ | rakṣa̍māṇāḥ | vāva̍dataḥ | a̱bhriya̍sya-iva | ghoṣā̍ḥ |
gi̱ri̱-bhraja̍ḥ | na | ū̱rmaya̍ḥ | mada̍ntaḥ | bṛha̱spati̍m | a̱bhi | a̱rkāḥ | a̱nā̱va̱n |
sam | gobhi̍ḥ | ā̱ṅgi̱ra̱saḥ | nakṣa̍māṇaḥ | bhaga̍ḥ-iva | it | a̱rya̱maṇa̍m | ni̱nā̱ya̱ |
jane̍ | mi̱traḥ | na | daṁpa̍tī̱ iti̱ dam-pa̍tī | a̱na̱kti̱ | bṛha̍spate | vā̱jaya̍ | ā̱śūn-i̍va | ā̱jau |
sā̱dhu̱-a̱ryāḥ | a̱ti̱thinī̍ḥ | i̱ṣi̱rāḥ | spā̱rhāḥ | su̱-varṇā̍ḥ | a̱na̱va̱dya-rū̍pāḥ |
bṛha̱spati̍ḥ | parva̍tebhyaḥ | vi̱-tūrya̍ | niḥ | gāḥ | ū̱pe̱ | yava̍m-iva | sthi̱vi-bhya̍ḥ |
ā̱-pru̱ṣā̱yan | madhu̍nā | ṛ̱tasya̍ | yoni̍m | a̱va̱-kṣi̱pan | a̱rkaḥ | u̱lkām-i̍va | dyoḥ |
bṛha̱spati̍ḥ | u̱ddhara̍n | aśma̍naḥ | gāḥ | bhūmyā̍ḥ | u̱dnā-i̍va | vi | tvaca̍m | bi̱bhe̱da̱ |
apa̍ | jyoti̍ṣā | tama̍ḥ | a̱ntari̍kṣāt | u̱dnaḥ | śīpā̍lam-iva | vāta̍ḥ | ā̱ja̱t |
bṛha̱spati̍ḥ | a̱nu̱-mṛśya̍ | va̱lasya̍ | a̱bhram-i̍va | vāta̍ḥ | ā | ca̱kre̱ | ā | gāḥ |
ya̱dā | va̱lasya̍ | pīya̍taḥ | jasu̍m | bhet | bṛha̱spati̍ḥ | a̱gni̱tapa̍ḥ-bhiḥ | a̱rkaiḥ |
da̱t-bhiḥ | na | ji̱hvā | pari̍-viṣṭam | āda̍t | ā̱viḥ | ni̱-dhīn | a̱kṛ̱ṇo̱t | u̱sriyā̍ṇām |
bṛha̱spati̍ḥ | ama̍ta | hi | tyat | ā̱sā̱m | nāma̍ | sva̱rīṇā̍m | sada̍ne | guhā̍ | yat |
ā̱ṇḍā-i̍va | bhi̱ttvā | śa̱ku̱nasya̍ | garbha̍m | ut | u̱sriyā̍ḥ | parva̍tasya | tmanā̍ | ā̱ja̱t |
aśnā̍ | api̍-naddham | madhu̍ | pari̍ | a̱pa̱śya̱t | matsya̍m | na | dī̱ne | u̱dani̍ | kṣi̱yanta̍m |
niḥ | tat | ja̱bhā̱ra̱ | ca̱ma̱sam | na | vṛ̱kṣāt | bṛha̱spati̍ḥ | vi̱-ra̱veṇa̍ | vi̱-kṛtya̍ |
saḥ | u̱ṣām | a̱vi̱nda̱t | saḥ | sva1̱̍riti̱ sva̍ḥ | saḥ | a̱gnim | saḥ | a̱rkeṇa̍ | vi | ba̱bā̱dhe̱ | tamā̍ṁsi |
bṛha̱spati̍ḥ | go-va̍puṣaḥ | va̱lasya̍ | niḥ | ma̱jjāna̍m | na | parva̍ṇaḥ | ja̱bhā̱ra̱ |
hi̱mā-i̍va | pa̱rṇā | mu̱ṣi̱tā | vanā̍ni | bṛha̱spati̍nā | a̱kṛ̱pa̱ya̱t | va̱laḥ | gāḥ |
a̱na̱nu̱-kṛ̱tyam | a̱pu̱nariti̍ | ca̱kā̱ra̱ | yāt | sūryā̱māsā̍ | mi̱thaḥ | u̱t-carā̍taḥ |
a̱bhi | śyā̱vam | na | kṛśa̍nebhiḥ | aśva̍m | nakṣa̍trebhiḥ | pi̱tara̍ḥ | dyām | a̱pi̱ṁśa̱n |
rātryā̍m | tama̍ḥ | ada̍dhuḥ | jyoti̍ḥ | aha̍n | bṛha̱spati̍ḥ | bhi̱nat | adri̍m | vi̱dat | gāḥ |
i̱dam | a̱ka̱rma̱ | nama̍ḥ | a̱bhri̱yāya̍ | yaḥ | pū̱rvīḥ | anu̍ | ā̱-nona̍vīti |
bṛha̱spati̍ḥ | saḥ | hi | gobhi̍ḥ | saḥ | aśvai̍ḥ | saḥ | vī̱rebhi̍ḥ | saḥ | nṛ-bhi̍ḥ | na̱ḥ | vaya̍ḥ | dhā̱t |
bha̱drāḥ | a̱gneḥ | va̱dhri̱-a̱śvasya̍ | sa̱m-dṛśa̍ḥ | vā̱mī | pra-nī̍tiḥ | su̱-raṇā̍ḥ | upa̍-itayaḥ |
yat | ī̱m | su̱-mi̱trāḥ | viśa̍ḥ | agre̍ | i̱ndhate̍ | ghṛ̱tena̍ | ā-hu̍taḥ | ja̱ra̱te̱ | davi̍dyutat |
ghṛ̱tam | a̱gneḥ | va̱dhri̱-a̱śvasya̍ | vardha̍nam | ghṛ̱tam | anna̍m | ghṛ̱tam | ū̱m̐ iti̍ | a̱sya̱ | meda̍nam |
ghṛ̱tena̍ | ā-hu̍taḥ | u̱rvi̱yā | vi | pa̱pra̱the̱ | sūrya̍ḥ-iva | ro̱ca̱te̱ | sa̱rpiḥ-ā̍sutiḥ |
yat | te̱ | manu̍ḥ | yat | anī̍kam | su̱-mi̱traḥ | sa̱m-ī̱dhe | a̱gne̱ | tat | i̱dam | navī̍yaḥ |
saḥ | re̱vat | śo̱ca̱ | saḥ | gira̍ḥ | ju̱ṣa̱sva̱ | saḥ | vāja̍m | da̱rṣi̱ | saḥ | i̱ha | śrava̍ḥ | dhā̱ḥ |
yam | tvā̱ | pūrva̍m | ī̱ḻi̱taḥ | va̱dhri̱-a̱śvaḥ | sa̱m-ī̱dhe | a̱gne̱ | saḥ | i̱dam | ju̱ṣa̱sva̱ |
saḥ | na̱ḥ | sti̱-pāḥ | u̱ta | bha̱va̱ | ta̱nū̱-pāḥ | dā̱tram | ra̱kṣa̱sva̱ | yat | i̱dam | te̱ | a̱sme iti̍ |
bhava̍ | dyu̱mnī | vā̱dhri̱-a̱śva̱ | u̱ta | go̱pāḥ | mā | tvā̱ | tā̱rī̱t | a̱bhi-mā̍tiḥ | janā̍nām |
śūra̍ḥ-iva | ghṛ̱ṣṇuḥ | cyava̍naḥ | su̱-mi̱traḥ | pra | nu | vo̱ca̱m | vādhri̍-aśvasya | nāma̍ |
sam | a̱jryā̍ | pa̱rva̱tyā̍ | vasū̍ni | dāsā̍ | vṛ̱trāṇi̍ | āryā̍ | ji̱ge̱tha̱ |
śūra̍ḥ-iva | ghṛ̱ṣṇuḥ | cyava̍naḥ | janā̍nām | tvam | a̱gne̱ | pṛ̱ta̱nā̱-yūn | a̱bhi | syā̱ḥ |
dī̱rgha-ta̍ntuḥ | bṛ̱hat-u̍kṣā | a̱yam | a̱gniḥ | sa̱hasra̍-starīḥ | śa̱ta-nī̍thaḥ | ṛbhvā̍ |
dyu̱-mān | dyu̱mat-su̍ | nṛ-bhi̍ḥ | mṛ̱jyamā̍naḥ | su̱-mi̱treṣu̍ | dī̱da̱ya̱ḥ | de̱va̱yat-su̍ |
tve iti̍ | dhe̱nuḥ | su̱-dughā̍ | jā̱ta̱-ve̱da̱ḥ | a̱sa̱ścatā̍-iva | sa̱ma̱nā | sa̱ba̱ḥ-dhuk |
tvam | nṛ-bhi̍ḥ | dakṣi̍ṇāvat-bhiḥ | a̱gne̱ | su̱-mi̱trebhi̍ḥ | i̱dhya̱se̱ | de̱va̱yat-bhi̍ḥ |
de̱vāḥ | ci̱t | te̱ | a̱mṛtā̍ḥ | jā̱ta̱-ve̱da̱ḥ | ma̱hi̱māna̍m | vā̱dhri̱-a̱śva̱ | pra | vo̱ca̱n |
yat | sa̱m-pṛccha̍m | mānu̍ṣīḥ | viśa̍ḥ | āya̍n | tvam | nṛ-bhi̍ḥ | a̱ja̱ya̱ḥ | tvā-vṛ̍dhebhiḥ |
pi̱tā-i̍va | pu̱tram | a̱bi̱bha̱ḥ | u̱pa-sthe̍ | tvām | a̱gne̱ | va̱dhri̱-a̱śvaḥ | sa̱pa̱ryan |
ju̱ṣā̱ṇaḥ | a̱sya̱ | sa̱m-idha̍m | ya̱vi̱ṣṭha̱ | u̱ta | pūrvā̍n | a̱va̱no̱ḥ | vrādha̍taḥ | ci̱t |
śaśva̍t | a̱gniḥ | va̱dhri̱-a̱śvasya̍ | śatrū̍n | nṛ-bhi̍ḥ | ji̱gā̱ya̱ | su̱taso̍mavat-bhiḥ |
sama̍nam | ci̱t | a̱da̱ha̱ḥ | ci̱tra̱bhā̱no̱ iti̍ citra-bhāno | ava̍ | vrādha̍ntam | a̱bhi̱na̱t | vṛ̱dhaḥ | ci̱t |
a̱yam | a̱gniḥ | va̱dhri̱-a̱śvasya̍ | vṛ̱tra̱-hā | sa̱na̱kāt | pra-i̍ddhaḥ | nama̍sā | u̱pa̱-vā̱kya̍ḥ |
saḥ | na̱ḥ | ajā̍mīn | u̱ta | vā̱ | vi-jā̍mīn | a̱bhi | ti̱ṣṭha̱ | śardha̍taḥ | vā̱dhri̱-a̱śva̱ |
i̱mām | me̱ | a̱gne̱ | sa̱m-idha̍m | ju̱ṣa̱sva̱ | i̱ḻaḥ | pa̱de | prati̍ | ha̱rya̱ | ghṛ̱tācī̍m |
varṣma̍n | pṛ̱thi̱vyāḥ | su̱di̱na̱-tve | ahnā̍m | ū̱rdhvaḥ | bha̱va̱ | su̱kra̱to̱ iti̍ su-krato | de̱va̱-ya̱jyā |
ā | de̱vānā̍m | a̱gra̱-yāvā̍ | i̱ha | yā̱tu̱ | narā̱śaṁsa̍ḥ | vi̱śva-rū̍pebhiḥ | aśvai̍ḥ |
ṛ̱tasya̍ | pa̱thā | nama̍sā | mi̱yedha̍ḥ | de̱vebhya̍ḥ | de̱va-ta̍maḥ | su̱sū̱da̱t |
śa̱śva̱t-ta̱mam | ī̱ḻa̱te̱ | dū̱tyā̍ya | ha̱viṣma̍ntaḥ | ma̱nu̱ṣyā̍saḥ | a̱gnim |
vahi̍ṣṭhaiḥ | aśvai̍ḥ | su̱-vṛtā̍ | rathe̍na | ā | de̱vān | va̱kṣi̱ | ni | sa̱da̱ | i̱ha | hotā̍ |
vi | pra̱tha̱tā̱m | de̱va-ju̍ṣṭam | ti̱ra̱ścā | dī̱rgham | drā̱ghmā | su̱ra̱bhi | bhū̱tu̱ | a̱sme iti̍ |
ahe̍ḻatā | mana̍sā | de̱va̱ | ba̱rhi̱ḥ | indra̍-jyeṣṭhān | u̱śa̱taḥ | ya̱kṣi̱ | de̱vān |
di̱vaḥ | vā̱ | sānu̍ | spṛ̱śata̍ | varī̍yaḥ | pṛ̱thi̱vyā | vā̱ | mātra̍yā | vi | śra̱ya̱dhva̱m |
u̱śa̱tīḥ | dvā̱ra̱ḥ | ma̱hi̱nā | ma̱hat-bhi̍ḥ | de̱vam | ratha̍m | ra̱tha̱-yuḥ | dhā̱ra̱ya̱dhva̱m |
de̱vī iti̍ | di̱vaḥ | du̱hi̱tarā̍ | su̱śi̱lpe iti̍ su̱-śi̱lpe | u̱ṣasā̱naktā̍ | sa̱da̱tā̱m | ni | yonau̍ |
ā | vā̱m | de̱vāsa̍ḥ | u̱śa̱tī̱ iti̍ | u̱śanta̍ḥ | u̱rau | sī̱da̱ntu̱ | su̱bha̱ge̱ iti̍ su-bhage | u̱pa-sthe̍ |
ū̱rdhvaḥ | grāvā̍ | bṛ̱hat | a̱gniḥ | sam-i̍ddhaḥ | pri̱yā | dhāmā̍ni | adi̍teḥ | u̱pa-sthe̍ |
pu̱raḥ-hi̍tau | ṛ̱tvi̱jā̱ | ya̱jñe | a̱smin | vi̱duḥ-ta̍rā | dravi̍ṇam | ā | ya̱je̱thā̱m |
tisra̍ḥ | de̱vī̱ḥ | ba̱rhiḥ | i̱dam | varī̍yaḥ | ā | sī̱da̱ta̱ | ca̱kṛ̱ma | va̱ḥ | syo̱nam |
ma̱nu̱ṣvat | ya̱jñam | su-dhi̍tā | ha̱vīṁṣi̍ | iḻā̍ | de̱vī | ghṛ̱ta-pa̍dī | ju̱ṣa̱nta̱ |
deva̍ | tva̱ṣṭa̱ḥ | yat | ha̱ | cā̱ru̱-tvam | āna̍ṭ | yat | aṅgi̍rasām | abha̍vaḥ | sa̱cā̱-bhūḥ |
saḥ | de̱vānā̍m | pātha̍ḥ | upa̍ | pra | vi̱dvān | u̱śan | ya̱kṣi̱ | dra̱vi̱ṇa̱ḥ-da̱ḥ | su̱-ratna̍ḥ |
vana̍spate | ra̱śa̱nayā̍ | ni̱-yūya̍ | de̱vānā̍m | pātha̍ḥ | upa̍ | va̱kṣi̱ | vi̱dvān |
svadā̍ti | de̱vaḥ | kṛ̱ṇava̍t | ha̱vīṁṣi̍ | ava̍tām | dyāvā̍pṛthi̱vī iti̍ | hava̍m | me̱ |
ā | a̱gne̱ | va̱ha̱ | varu̍ṇam | i̱ṣṭaye̍ | na̱ḥ | indra̍m | di̱vaḥ | ma̱ruta̍ḥ | a̱ntari̍kṣāt |
sīda̍ntu | ba̱rhiḥ | viśve̍ | ā | yaja̍trāḥ | svāhā̍ | de̱vāḥ | a̱mṛtā̍ḥ | mā̱da̱ya̱ntā̱m |
bṛha̍spate | pra̱tha̱mam | vā̱caḥ | agra̍m | yat | pra | aira̍ta | nā̱ma̱-dheya̍m | dadhā̍nāḥ |
yat | e̱ṣā̱m | śreṣṭha̍m | yat | a̱ri̱pram | āsī̍t | pre̱ṇā | tat | e̱ṣā̱m | ni-hi̍tam | guhā̍ | ā̱viḥ |
saktu̍m-iva | tita̍unā | pu̱nanta̍ḥ | yatra̍ | dhīrā̍ḥ | mana̍sā | vāca̍m | akra̍ta |
atra̍ | sakhā̍yaḥ | sa̱khyāni̍ | jā̱na̱te̱ | bha̱drā | e̱ṣā̱m | la̱kṣmīḥ | ni-hi̍tā | adhi̍ | vā̱ci |
ya̱jñena̍ | vā̱caḥ | pa̱da̱-vīya̍m | ā̱ya̱n | tām | anu̍ | a̱vi̱nda̱n | ṛṣi̍ṣu | pra-vi̍ṣṭām |
tām | ā̱-bhṛtya̍ | vi | a̱da̱dhu̱ḥ | pu̱ru̱-trā | tām | sa̱pta | re̱bhāḥ | a̱bhi | sam | na̱va̱nte̱ |
u̱ta | tva̱ḥ | paśya̍n | na | da̱da̱rśa̱ | vāca̍m | u̱ta | tva̱ḥ | śṛ̱ṇvan | na | śṛ̱ṇo̱ti̱ | e̱nā̱m |
u̱to iti̍ | tva̱smai̱ | ta̱nva̍m | vi | sa̱sre̱ | jā̱yā-i̍va | patye̍ | u̱śa̱tī | su̱-vāsā̍ḥ |
u̱ta | tva̱m | sa̱khye | sthi̱ra-pī̍tam | ā̱hu̱ḥ | na | e̱na̱m | hi̱nva̱nti̱ | api̍ | vāji̍neṣu |
adhe̍nvā | ca̱ra̱ti̱ | mā̱yayā̍ | e̱ṣaḥ | vāca̍m | śu̱śru̱-vān | a̱pha̱lām | ā̱pu̱ṣpām |
yaḥ | ti̱tyāja̍ | sa̱ci̱-vida̍m | sakhā̍yam | na | tasya̍ | vā̱ci | api̍ | bhā̱gaḥ | a̱sti̱ |
yat | ī̱m | śṛ̱ṇoti̍ | ala̍kam | śṛ̱ṇo̱ti̱ | na̱hi | pra̱-veda̍ | su̱-kṛ̱tasya̍ | panthā̍m |
a̱kṣa̱ṇ-vanta̍ḥ | karṇa̍-vantaḥ | sakhā̍yaḥ | ma̱na̱ḥ-ja̱veṣu̍ | asa̍māḥ | ba̱bhū̱vu̱ḥ |
ā̱da̱ghnāsa̍ḥ | u̱pa̱-ka̱kṣāsa̍ḥ | ū̱m̐ iti̍ | tve̱ | hra̱dāḥ-i̍va | snātvā̍ḥ | ū̱m̐ iti̍ | tve̱ | da̱dṛ̱śre̱ |
hṛ̱dā | ta̱ṣṭeṣu̍ | mana̍saḥ | ja̱veṣu̍ | yat | brā̱hma̱ṇāḥ | sa̱m-yaja̍nte | sakhā̍yaḥ |
atra̍ | aha̍ | tva̱m | vi | ja̱hu̱ḥ | ve̱dyābhi̍ḥ | oha̍-brahmāṇaḥ | vi | ca̱ra̱nti̱ | ū̱m̐ iti̍ | tve̱ |
i̱me | ye | na | a̱rvāk | na | pa̱raḥ | cara̍nti | na | brā̱hma̱ṇāsa̍ḥ | na | su̱te-ka̍rāsaḥ |
te | e̱te | vāca̍m | a̱bhi̱-padya̍ | pā̱payā̍ | si̱rīḥ | tantra̍m | ta̱nva̱te̱ | apra̍-jajñayaḥ |
sarve̍ | na̱nda̱nti̱ | ya̱śasā̍ | ā-ga̍tena | sa̱bhā̱-sa̱hena̍ | sakhyā̍ | sakhā̍yaḥ |
ki̱lbi̱ṣa̱-spṛt | pi̱tu̱-sani̍ḥ | hi | e̱ṣā̱m | ara̍m | hi̱taḥ | bhava̍ti | vāji̍nāya |
ṛ̱cām | tva̱ḥ | poṣa̍m | ā̱ste̱ | pu̱pu̱ṣvān | gā̱ya̱tram | tva̱ḥ | gā̱ya̱ti̱ | śakva̍rīṣu |
bra̱hmā | tva̱ḥ | vada̍ti | jā̱ta̱-vi̱dyām | ya̱jñasya̍ | mātrā̍m | vi | mi̱mī̱te̱ | ū̱m̐ iti̍ | tva̱ḥ |
de̱vānā̍m | nu | va̱yam | jānā̍ | pra | vo̱cā̱ma̱ | vi̱pa̱nyayā̍ |
u̱ktheṣu̍ | śa̱syamā̍neṣu | yaḥ | paśyā̍t | ut-ta̍re | yu̱ge |
brahma̍ṇaḥ | pati̍ḥ | e̱tā | sam | ka̱rmāra̍ḥ-iva | a̱dha̱ma̱t |
de̱vānā̍m | pū̱rvye | yu̱ge | asa̍taḥ | sat | a̱jā̱ya̱ta̱ |
de̱vānā̍m | yu̱ge | pra̱tha̱me | asa̍taḥ | sat | a̱jā̱ya̱ta̱ |
tat | āśā̍ḥ | anu̍ | a̱jā̱ya̱nta̱ | tat | u̱ttā̱na-pa̍daḥ | pari̍ |
bhūḥ | ja̱jñe̱ | u̱ttā̱na-pa̍daḥ | bhu̱vaḥ | āśā̍ḥ | a̱jā̱ya̱nta̱ |
adi̍teḥ | dakṣa̍ḥ | a̱jā̱ya̱ta̱ | dakṣā̍t | ū̱m̐ iti̍ | adi̍tiḥ | pari̍ |
adi̍tiḥ | hi | aja̍niṣṭa | dakṣa̍ | yā | du̱hi̱tā | tava̍ |
tām | de̱vāḥ | anu̍ | a̱jā̱ya̱nta̱ | bha̱drāḥ | a̱mṛta̍-bandhavaḥ |
yat | de̱vā̱ḥ | a̱daḥ | sa̱li̱le | su-sa̍ṁrabdhāḥ | ati̍ṣṭhata |
atra̍ | va̱ḥ | nṛtya̍tām-iva | tī̱vraḥ | re̱ṇuḥ | apa̍ | ā̱ya̱ta̱ |
yat | de̱vā̱ḥ | yata̍yaḥ | ya̱thā̱ | bhuva̍nāni | api̍nvata |
atra̍ | sa̱mu̱dre | ā | gū̱ḻham | ā | sūrya̍m | a̱ja̱bha̱rta̱na̱ |
a̱ṣṭau | pu̱trāsa̍ḥ | adi̍teḥ | ye | jā̱tāḥ | ta̱nva̍ḥ | pari̍ |
de̱vān | upa̍ | pra | ai̱t | sa̱pta-bhi̍ḥ | parā̍ | mā̱rtā̱ṇḍam | ā̱sya̱t |
sa̱pta-bhi̍ḥ | pu̱traiḥ | adi̍tiḥ | upa̍ | pra | ai̱t | pū̱rvyam | yu̱gam |
pra̱-jāyai̍ | mṛ̱tyave̍ | tva̱t | puna̍ḥ | mā̱rtā̱ṇḍam | ā | a̱bha̱ra̱t |
jani̍ṣṭhāḥ | u̱graḥ | saha̍se | tu̱rāya̍ | ma̱ndraḥ | oji̍ṣṭhaḥ | ba̱hu̱la-a̍bhimānaḥ |
ava̍rdhan | indra̍m | ma̱ruta̍ḥ | ci̱t | atra̍ | mā̱tā | yat | vī̱ram | da̱dhana̍t | dhani̍ṣṭhā |
dru̱haḥ | ni-sa̍ttā | pṛ̱śa̱nī | ci̱t | evai̍ḥ | pu̱ru | śaṁse̍na | va̱vṛ̱dhu̱ḥ | te | indra̍m |
a̱bhivṛ̍tā-iva | tā | ma̱hā̱-pa̱dena̍ | dhvā̱ntāt | pra̱-pi̱tvāt | ut | a̱ra̱nta̱ | garbhā̍ḥ |
ṛ̱ṣvā | te̱ | pādā̍ | pra | yat | jigā̍si | ava̍rdhan | vājā̍ḥ | u̱ta | ye | ci̱t | atra̍ |
tvam | i̱ndra̱ | sā̱lā̱vṛ̱kān | sa̱hasra̍m | ā̱san | da̱dhi̱ṣe̱ | a̱śvinā̍ | ā | va̱vṛ̱tyā̱ḥ |
sa̱ma̱nā | tūrṇi̍ḥ | upa̍ | yā̱si̱ | ya̱jñam | ā | nāsa̍tyā | sa̱khyāya̍ | va̱kṣi̱ |
va̱sāvyā̍m | i̱ndra̱ | dhā̱ra̱ya̱ḥ | sa̱hasrā̍ | a̱śvinā̍ | śū̱ra̱ | da̱da̱tu̱ḥ | ma̱ghāni̍ |
manda̍mānaḥ | ṛ̱tāt | adhi̍ | pra̱-jāyai̍ | sakhi̍-bhiḥ | indra̍ḥ | i̱ṣi̱rebhi̍ḥ | artha̍m |
ā | ā̱bhi̱ḥ | hi | mā̱yāḥ | upa̍ | dasyu̍m | ā | agā̍t | miha̍ḥ | pra | ta̱mrāḥ | a̱va̱pa̱t | tamā̍ṁsi |
sa-nā̍mānā | ci̱t | dhva̱sa̱ya̱ḥ | ni | a̱smai̱ | ava̍ | a̱ha̱n | indra̍ḥ | u̱ṣasa̍ḥ | yathā̍ | ana̍ḥ |
ṛ̱ṣvaiḥ | a̱ga̱ccha̱ḥ | sakhi̍-bhiḥ | ni-kā̍maiḥ | sā̱kam | pra̱ti̱-sthā | hṛdyā̍ | ja̱gha̱ntha̱ |
tvam | ja̱gha̱ntha̱ | namu̍cim | ma̱kha̱syum | dāsa̍m | kṛ̱ṇvā̱naḥ | ṛṣa̍ye | vi-mā̍yam |
tvam | ca̱ka̱rtha̱ | mana̍ve | syo̱nān | pa̱thaḥ | de̱va̱-trā | añja̍sā-iva | yānā̍n |
tvam | e̱tāni̍ | pa̱pri̱ṣe̱ | vi | nāma̍ | īśā̍naḥ | i̱ndra̱ | da̱dhi̱ṣe̱ | gabha̍stau |
anu̍ | tvā̱ | de̱vāḥ | śava̍sā | ma̱da̱nti̱ | u̱pari̍-budhnān | va̱nina̍ḥ | ca̱ka̱rtha̱ |
ca̱kram | yat | a̱sya̱ | a̱p-su | ā | ni-sa̍ttam | u̱to iti̍ | tat | a̱smai̱ | madhu̍ | it | ca̱ccha̱dyā̱t |
pṛ̱thi̱vyām | ati̍-sitam | yat | ūdha̍ḥ | paya̍ḥ | goṣu̍ | ada̍dhāḥ | oṣa̍dhīṣu |
aśvā̍t | i̱yā̱ya̱ | iti̍ | yat | vada̍nti | oja̍saḥ | jā̱tam | u̱ta | ma̱nye̱ | e̱na̱m |
ma̱nyoḥ | i̱yā̱ya̱ | ha̱rmyeṣu̍ | ta̱sthau̱ | yata̍ḥ | pra̱-ja̱jñe | indra̍ḥ | a̱sya̱ | ve̱da̱ |
vaya̍ḥ | su̱-pa̱rṇāḥ | upa̍ | se̱du̱ḥ | indra̍m | pri̱ya-me̍dhāḥ | ṛṣa̍yaḥ | nādha̍mānāḥ |
apa̍ | dhvā̱ntam | ū̱rṇu̱hi | pū̱rdhi | cakṣu̍ḥ | mu̱mu̱gdhi | a̱smān | ni̱dhayā̍-iva | ba̱ddhān |
vasū̍nām | vā̱ | ca̱rkṛ̱ṣe̱ | iya̍kṣan | dhi̱yā | vā̱ | ya̱jñaiḥ | vā̱ | roda̍syoḥ |
arva̍ntaḥ | vā̱ | ye | ra̱yi̱-manta̍ḥ | sā̱tau | va̱num | vā̱ | ye | su̱-śruṇa̍m | su̱-śruta̍ḥ | dhuriti̱ dhuḥ |
hava̍ḥ | e̱ṣā̱m | asu̍raḥ | na̱kṣa̱ta̱ | dyām | śra̱va̱sya̱tā | mana̍sā | ni̱ṁsa̱ta̱ | kṣām |
cakṣā̍ṇāḥ | yatra̍ | su̱vi̱tāya̍ | de̱vāḥ | dyauḥ | na | vāre̍bhiḥ | kṛ̱ṇava̍nta | svaiḥ |
i̱yam | e̱ṣā̱m | a̱mṛtā̍nām | gīḥ | sa̱rva-tā̍tā | ye | kṛ̱paṇa̍nta | ratna̍m |
dhiya̍m | ca̱ | ya̱jñam | ca̱ | sādha̍ntaḥ | te | na̱ḥ | dhā̱ntu̱ | va̱sa̱vya̍m | asā̍mi |
ā | tat | te̱ | i̱ndra̱ | ā̱yava̍ḥ | pa̱na̱nta̱ | a̱bhi | ye | ū̱rvam | go-ma̍ntam | titṛ̍tsān |
sa̱kṛ̱t-sva̍m | ye | pu̱ru̱-pu̱trām | ma̱hīm | sa̱hasra̍-dhārām | bṛ̱ha̱tīm | dudhu̍kṣan |
śacī̍-vaḥ | indra̍m | ava̍se | kṛ̱ṇu̱dhva̱m | anā̍natam | da̱maya̍ntam | pṛ̱ta̱nyūn |
ṛ̱bhu̱kṣaṇa̍m | ma̱gha-vā̍nam | su̱-vṛ̱ktim | bhartā̍ | yaḥ | vajra̍m | narya̍m | pu̱ru̱-kṣuḥ |
yat | va̱vāna̍ | pu̱ru̱-tama̍m | pu̱rā̱ṣāṭ | ā | vṛ̱tra̱-hā | indra̍ḥ | nāmā̍ni | a̱prā̱ḥ |
ace̍ti | pra̱-saha̍ḥ | pati̍ḥ | tuvi̍ṣmān | yat | ī̱m | u̱śmasi̍ | karta̍ve | kara̍t | tat |
pra | su | va̱ḥ | ā̱pa̱ḥ | ma̱hi̱māna̍m | u̱t-ta̱mam | kā̱ruḥ | vo̱cā̱ti̱ | sada̍ne | vi̱vasva̍taḥ |
pra | sa̱pta-sa̍pta | tre̱dhā | hi | ca̱kra̱muḥ | pra | sṛtva̍rīṇām | ati̍ | sindhu̍ḥ | oja̍sā |
pra | te̱ | a̱ra̱da̱t | varu̍ṇaḥ | yāta̍ve | pa̱thaḥ | sindho̱ iti̍ | yat | vājā̍n | a̱bhi | adra̍vaḥ | tvam |
bhūmyā̍ḥ | adhi̍ | pra̱-vatā̍ | yā̱si̱ | sānu̍nā | yat | e̱ṣā̱m | agra̍m | jaga̍tām | i̱ra̱jyasi̍ |
di̱vi | sva̱naḥ | ya̱ta̱te̱ | bhūmyā̍ | u̱pari̍ | a̱na̱ntam | śuṣma̍m | ut | i̱ya̱rti̱ | bhā̱nunā̍ |
a̱bhrāt-i̍va | pra | sta̱na̱ya̱nti̱ | vṛ̱ṣṭaya̍ḥ | sindhu̍ḥ | yat | eti̍ | vṛ̱ṣa̱bhaḥ | na | roru̍vat |
a̱bhi | tvā̱ | si̱ndho̱ iti̍ | śiśu̍m | it | na | mā̱tara̍ḥ | vā̱śrāḥ | a̱rṣa̱nti̱ | paya̍sā-iva | dhe̱nava̍ḥ |
rājā̍-iva | yudhvā̍ | na̱ya̱si̱ | tvam | it | sicau̍ | yat | ā̱sā̱m | agra̍m | pra̱-vatā̍m | ina̍kṣasi |
i̱mam | me̱ | ga̱ṅge̱ | ya̱mu̱ne̱ | sa̱ra̱sva̱ti̱ | śutu̍dri | stoma̍m | sa̱ca̱ta̱ | paru̍ṣṇi | ā |
a̱si̱knyā | ma̱ru̱t-vṛ̱dhe̱ | vi̱tasta̍yā | ārjī̍kīye | śṛ̱ṇu̱hi | ā | su̱-soma̍yā |
tṛ̱ṣṭa-a̍mayā | pra̱tha̱mam | yāta̍ve | sa̱-jūḥ | su̱-sartvā̍ | ra̱sayā̍ | śve̱tyā | tyā |
tvam | si̱ndho̱ iti̍ | kubha̍yā | go̱-ma̱tīm | krumu̍m | me̱ha̱tnvā | sa̱-ratha̍m | yābhi̍ḥ | īya̍se |
ṛjī̍tī | enī̍ | ruśa̍tī | ma̱hi̱-tvā | pari̍ | jrayā̍ṁsi | bha̱ra̱te̱ | rajā̍ṁsi |
ada̍bdhā | sindhu̍ḥ | a̱pasā̍m | a̱paḥ-ta̍mā | aśvā̍ | na | ci̱trā | vapu̍ṣī-iva | da̱rśa̱tā |
su̱-aśvā̍ | sindhu̍ḥ | su̱-rathā̍ | su̱-vāsā̍ḥ | hi̱ra̱ṇyayī̍ | su-kṛ̍tā | vā̱jinī̍-vatī |
ūrṇā̍-vatī | yu̱va̱tiḥ | sī̱lamā̍-vatī | u̱ta | adhi̍ | va̱ste̱ | su̱-bhagā̍ | ma̱dhu̱-vṛdha̍m |
su̱-kham | ratha̍m | yu̱yu̱je̱ | sindhu̍ḥ | a̱śvina̍m | tena̍ | vāja̍m | sa̱ni̱ṣa̱t | a̱smin | ā̱jau |
ma̱hān | hi | a̱sya̱ | ma̱hi̱mā | pa̱na̱syate̍ | ada̍bdhasya | sva-ya̍śasaḥ | vi̱-ra̱pśina̍ḥ |
ā | va̱ḥ | ṛ̱ñja̱se̱ | ū̱rjām | vi-u̍ṣṭiṣu | indra̍m | ma̱ruta̍ḥ | roda̍sī̱ iti̍ | a̱na̱kta̱na̱ |
u̱bhe iti̍ | yathā̍ | na̱ḥ | aha̍nī̱ iti̍ | sa̱cā̱-bhuvā̍ | sada̍ḥ-sadaḥ | va̱ri̱va̱syāta̍ḥ | u̱t-bhidā̍ |
tat | ū̱m̐ iti̍ | śreṣṭha̍m | sava̍nam | su̱no̱ta̱na̱ | atya̍ḥ | na | hasta̍-yataḥ | adri̍ḥ | so̱tari̍ |
vi̱dat | hi | a̱ryaḥ | a̱bhi-bhū̍ti | pauṁsya̍m | ma̱haḥ | rā̱ye | ci̱t | ta̱ru̱te̱ | yat | arva̍taḥ |
tat | it | hi | a̱sya̱ | sava̍nam | vi̱veḥ | a̱paḥ | yathā̍ | pu̱rā | mana̍ve | gā̱tum | aśre̍t |
go-a̍rṇasi | tvā̱ṣṭre | aśva̍-nirniji | pra | ī̱m | a̱dhva̱reṣu̍ | a̱dhva̱rān | a̱śi̱śra̱yu̱ḥ |
apa̍ | ha̱ta̱ | ra̱kṣasa̍ḥ | bha̱ṅgu̱ra-va̍taḥ | ska̱bhā̱yata̍ | niḥ-ṛ̍tim | sedha̍ta | ama̍tim |
ā | na̱ḥ | ra̱yim | sarva̍-vīram | su̱no̱ta̱na̱ | de̱va̱-a̱vya̍m | bha̱ra̱ta̱ | śloka̍m | a̱dra̱ya̱ḥ |
di̱vaḥ | ci̱t | ā | va̱ḥ | ama̍vat-tarebhyaḥ | vi̱-bhvanā̍ | ci̱t | ā̱śva̍paḥ-tarebhyaḥ |
vā̱yoḥ | ci̱t | ā | soma̍rabhaḥ-tarebhyaḥ | a̱gneḥ | ci̱t | a̱rca̱ | pi̱tu̱kṛt-ta̍rebhyaḥ |
bhu̱rantu̍ | na̱ḥ | ya̱śasa̍ḥ | sotu̍ | andha̍saḥ | grāvā̍ṇaḥ | vā̱cā | di̱vitā̍ | di̱vitma̍tā |
nara̍ḥ | yatra̍ | du̱ha̱te | kāmya̍m | madhu̍ | ā̱-gho̱ṣaya̍ntaḥ | a̱bhita̍ḥ | mi̱tha̱ḥ-tura̍ḥ |
su̱nvanti̍ | soma̍m | ra̱thi̱rāsa̍ḥ | adra̍yaḥ | niḥ | a̱sya̱ | rasa̍m | go̱-iṣa̍ḥ | du̱ha̱nti̱ | te |
du̱hanti̍ | ūdha̍ḥ | u̱pa̱-seca̍nāya | kam | nara̍ḥ | ha̱vyā | na | ma̱rja̱ya̱nte̱ | ā̱sa-bhi̍ḥ |
e̱te | na̱ra̱ḥ | su̱-apa̍saḥ | a̱bhū̱ta̱na̱ | ye | indrā̍ya | su̱nu̱tha | soma̍m | a̱dra̱ya̱ḥ |
vā̱mam-vā̍mam | va̱ḥ | di̱vyāya̍ | dhāmne̍ | vasu̍-vasu | va̱ḥ | pārthi̍vāya | su̱nva̱te |
a̱bhra̱-pruṣa̍ḥ | na | vā̱cā | pru̱ṣa̱ | vasu̍ | ha̱viṣma̍ntaḥ | na | ya̱jñāḥ | vi̱-jā̱nuṣa̍ḥ |
su̱-māru̍tam | na | bra̱hmāṇa̍m | a̱rhase̍ | ga̱ṇam | a̱sto̱ṣi̱ | e̱ṣā̱m | na | śo̱bhase̍ |
śri̱ye | maryā̍saḥ | a̱ñjīn | a̱kṛ̱ṇva̱ta̱ | su̱-māru̍tam | na | pū̱rvīḥ | ati̍ | kṣapa̍ḥ |
di̱vaḥ | pu̱trāsa̍ḥ | etā̍ḥ | na | ye̱ti̱re̱ | ā̱di̱tyāsa̍ḥ | te | a̱krāḥ | na | va̱vṛ̱dhu̱ḥ |
pra | ye | di̱vaḥ | pṛ̱thi̱vyāḥ | na | ba̱rhaṇā̍ | tmanā̍ | ri̱ri̱cre | a̱bhrāt | na | sūrya̍ḥ |
pāja̍svantaḥ | na | vī̱rāḥ | pa̱na̱syava̍ḥ | ri̱śāda̍saḥ | na | maryā̍ḥ | a̱bhi-dya̍vaḥ |
yu̱ṣmāka̍m | bu̱dhne | a̱pām | na | yāma̍ni | vi̱thu̱ryati̍ | na | ma̱hī | śra̱tha̱ryati̍ |
vi̱śva-psu̍ḥ | ya̱jñaḥ | a̱rvāk | a̱yam | su | va̱ḥ | praya̍svantaḥ | na | sa̱trāca̍ḥ | ā | ga̱ta̱ |
yū̱yam | dhū̱ḥ-su | pra̱-yuja̍ḥ | na | ra̱śmi-bhi̍ḥ | jyoti̍ṣmantaḥ | na | bhā̱sā | vi-u̍ṣṭiṣu |
śye̱nāsa̍ḥ | na | sva-ya̍śasaḥ | ri̱śāda̍saḥ | pra̱vāsa̍ḥ | na | pra-si̍tāsaḥ | pa̱ri̱-pruṣa̍ḥ |
pra | yat | vaha̍dhve | ma̱ru̱ta̱ḥ | pa̱rā̱kāt | yū̱yam | ma̱haḥ | sa̱m-vara̍ṇasya | vasva̍ḥ |
vi̱dā̱nāsa̍ḥ | va̱sa̱va̱ḥ | rādhya̍sya | ā̱rāt | ci̱t | dveṣa̍ḥ | sa̱nu̱taḥ | yu̱yo̱ta̱ |
yaḥ | u̱t-ṛci̍ | ya̱jñe | a̱dhva̱re̱-sthāḥ | ma̱rut-bhya̍ḥ | na | mānu̍ṣaḥ | dadā̍śat |
re̱vat | saḥ | vaya̍ḥ | da̱dha̱te̱ | su̱-vīra̍m | saḥ | de̱vānā̍m | api̍ | go̱-pī̱the | a̱stu̱ |
te | hi | ya̱jñeṣu̍ | ya̱jñiyā̍saḥ | ūmā̍ḥ | ā̱di̱tyena̍ | nāmnā̍ | śam-bha̍viṣṭhāḥ |
te | na̱ḥ | a̱va̱ntu̱ | ra̱tha̱-tūḥ | ma̱nī̱ṣām | ma̱haḥ | ca̱ | yāma̍n | a̱dhva̱re | ca̱kā̱nāḥ |
viprā̍saḥ | na | manma̍-bhiḥ | su̱-ā̱dhya̍ḥ | de̱va̱-a̱vya̍ḥ | na | ya̱jñaiḥ | su̱-apna̍saḥ |
rājā̍naḥ | na | ci̱trāḥ | su̱-sa̱ṁdṛśa̍ḥ | kṣi̱tī̱nām | na | maryā̍ḥ | a̱re̱pasa̍ḥ |
a̱gniḥ | na | ye | bhrāja̍sā | ru̱kma-va̍kṣasaḥ | vātā̍saḥ | na | sva̱-yuja̍ḥ | sa̱dyaḥ-ū̍tayaḥ |
pra̱-jñā̱tāra̍ḥ | na | jyeṣṭhā̍ḥ | su̱-nī̱taya̍ḥ | su̱-śarmā̍ṇaḥ | na | somā̍ḥ | ṛ̱tam | ya̱te |
vātā̍saḥ | na | ye | dhuna̍yaḥ | ji̱ga̱tnava̍ḥ | a̱gnī̱nām | na | ji̱hvāḥ | vi̱-ro̱kiṇa̍ḥ |
varma̍ṇ-vantaḥ | na | yo̱dhāḥ | śimī̍-vantaḥ | pi̱tṝ̱ṇām | na | śaṁsā̍ḥ | su̱-rā̱taya̍ḥ |
rathā̍nām | na | ye | a̱rāḥ | sa-nā̍bhayaḥ | ji̱gī̱vāṁsa̍ḥ | na | śūrā̍ḥ | a̱bhi-dya̍vaḥ |
va̱re̱-yava̍ḥ | na | maryā̍ḥ | ghṛ̱ta̱-pruṣa̍ḥ | a̱bhi̱-sva̱rtāra̍ḥ | a̱rkam | na | su̱-stubha̍ḥ |
aśvā̍saḥ | na | ye | jyeṣṭhā̍saḥ | ā̱śava̍ḥ | di̱dhi̱ṣava̍ḥ | na | ra̱thya̍ḥ | su̱-dāna̍vaḥ |
āpa̍ḥ | na | ni̱mnaiḥ | u̱da-bhi̍ḥ | ji̱ga̱tnava̍ḥ | vi̱śva-rū̍pāḥ | aṅgi̍rasaḥ | na | sāma̍-bhiḥ |
grāvā̍ṇaḥ | na | sū̱raya̍ḥ | sindhu̍-mātaraḥ | ā̱-da̱rdi̱rāsa̍ḥ | adra̍yaḥ | na | vi̱śvahā̍ |
śi̱śūlā̍ḥ | na | krī̱ḻaya̍ḥ | su̱-mā̱tara̍ḥ | ma̱hā̱-grā̱maḥ | na | yāma̍n | u̱ta | tvi̱ṣā |
u̱ṣasā̍m | na | ke̱tava̍ḥ | a̱dhva̱ra̱-śriya̍ḥ | śu̱bha̱m-yava̍ḥ | na | a̱ñji-bhi̍ḥ | vi | a̱śvi̱ta̱n |
sindha̍vaḥ | na | ya̱yiya̍ḥ | bhrāja̍t-ṛṣṭayaḥ | pa̱rā̱-vata̍ḥ | na | yoja̍nāni | ma̱mi̱re̱ |
su̱-bhā̱gān | na̱ḥ | de̱vā̱ḥ | kṛ̱ṇu̱ta̱ | su̱-ratnā̍n | a̱smān | sto̱tṝn | ma̱ru̱ta̱ḥ | va̱vṛ̱dhā̱nāḥ |
adhi̍ | sto̱trasya̍ | sa̱khyasya̍ | gā̱ta̱ | sa̱nāt | hi | va̱ḥ | ra̱tna̱-dheyā̍ni | santi̍ |
apa̍śyam | a̱sya̱ | ma̱ha̱taḥ | ma̱hi̱-tvam | ama̍rtyasya | martyā̍su | vi̱kṣu |
nānā̍ | hanū̱ iti̍ | vibhṛ̍te̱ iti̱ vi-bhṛ̍te | sam | bha̱re̱te̱ iti̍ | asi̍nvatī̱ iti̍ | bapsa̍tī̱ iti̍ | bhūri̍ | a̱tta̱ḥ |
guhā̍ | śira̍ḥ | ni-hi̍tam | ṛdha̍k | a̱kṣī iti̍ | asi̍nvan | a̱tti̱ | ji̱hvayā̍ | vanā̍ni |
atrā̍ṇi | a̱smai̱ | pa̱ṭ-bhiḥ | sam | bha̱ra̱nti̱ | u̱ttā̱na-ha̍stāḥ | nama̍sā | adhi̍ | vi̱kṣu |
pra | mā̱tuḥ | pra̱-ta̱ram | guhya̍m | i̱cchan | ku̱mā̱raḥ | na | vī̱rudha̍ḥ | sa̱rpa̱t | u̱rvīḥ |
sa̱sam | na | pa̱kvam | a̱vi̱da̱t | śu̱canta̍m | ri̱ri̱hvāṁsa̍m | ri̱paḥ | u̱pa-sthe̍ | a̱ntariti̍ |
tat | vā̱m | ṛ̱tam | ro̱da̱sī̱ iti̍ | pra | bra̱vī̱mi̱ | jāya̍mānaḥ | mā̱tarā̍ | garbha̍ḥ | a̱tti̱ |
na | a̱ham | de̱vasya̍ | martya̍ḥ | ci̱ke̱ta̱ | a̱gniḥ | a̱ṅga | vi-ce̍tāḥ | saḥ | pra-ce̍tāḥ |
yaḥ | a̱smai̱ | anna̍m | tṛ̱ṣu | ā̱-dadhā̍ti | ājyai̍ḥ | ghṛ̱taiḥ | ju̱hoti̍ | puṣya̍ti |
tasmai̍ | sa̱hasra̍m | a̱kṣa-bhi̍ḥ | vi | ca̱kṣe̱ | agne̍ | vi̱śvata̍ḥ | pra̱tyaṅ | a̱si̱ | tvam |
kim | de̱veṣu̍ | tyaja̍ḥ | ena̍ḥ | ca̱ka̱rtha̱ | agne̍ | pṛ̱cchāmi̍ | nu | tvām | avi̍dvān |
akrī̍ḻan | krīḻa̍n | hari̍ḥ | atta̍ve | a̱dan | vi | pa̱rva̱-śaḥ | ca̱ka̱rta̱ | gām-i̍va | a̱siḥ |
viṣū̍caḥ | aśvā̍n | yu̱yu̱je̱ | va̱ne̱-jāḥ | ṛjī̍ti-bhiḥ | ra̱śa̱nābhi̍ḥ | gṛ̱bhī̱tān |
ca̱kṣa̱de | mi̱traḥ | vasu̍-bhiḥ | su-jā̍taḥ | sam | ā̱nṛ̱dhe̱ | parva̍-bhiḥ | va̱vṛ̱dhā̱naḥ |
a̱gniḥ | sapti̍m | vā̱ja̱m-bha̱ram | da̱dā̱ti̱ | a̱gniḥ | vī̱ram | śrutya̍m | ka̱rma̱ni̱ḥ-sthām |
a̱gniḥ | roda̍sī̱ iti̍ | vi | ca̱ra̱t | sa̱m-a̱ñjan | a̱gniḥ | nārī̍m | vī̱ra-ku̍kṣim | pura̍m-dhim |
a̱gneḥ | apna̍saḥ | sa̱m-it | a̱stu̱ | bha̱drā | a̱gniḥ | ma̱hī iti̍ | roda̍sī̱ iti̍ | ā | vi̱ve̱śa̱ |
a̱gniḥ | eka̍m | co̱da̱ya̱t | sa̱mat-su̍ | a̱gniḥ | vṛ̱trāṇi̍ | da̱ya̱te̱ | pu̱rūṇi̍ |
a̱gniḥ | ha̱ | tyam | jara̍taḥ | karṇa̍m | ā̱va̱ | a̱gniḥ | a̱t-bhyaḥ | niḥ | a̱da̱ha̱t | jarū̍tham |
a̱gniḥ | atri̍m | gha̱rme | u̱ru̱ṣya̱t | a̱ntaḥ | a̱gniḥ | nṛ̱-medha̍m | pra̱-jayā̍ | a̱sṛ̱ja̱t | sam |
a̱gniḥ | dā̱t | dravi̍ṇam | vī̱ra-pe̍śāḥ | a̱gniḥ | ṛṣi̍m | yaḥ | sa̱hasrā̍ | sa̱noti̍ |
a̱gniḥ | di̱vi | ha̱vyam | ā | ta̱tā̱na̱ | a̱gneḥ | dhāmā̍ni | vi-bhṛ̍tā | pu̱ru̱-trā |
a̱gnim | u̱kthaiḥ | ṛṣa̍yaḥ | vi | hva̱ya̱nte̱ | a̱gnim | nara̍ḥ | yāma̍ni | bā̱dhi̱tāsa̍ḥ |
a̱gnim | vaya̍ḥ | a̱ntari̍kṣe | pata̍ntaḥ | a̱gniḥ | sa̱hasrā̍ | pari̍ | yā̱ti̱ | gonā̍m |
a̱gnim | viśa̍ḥ | ī̱ḻa̱te̱ | mānu̍ṣīḥ | yāḥ | a̱gnim | manu̍ṣaḥ | nahu̍ṣaḥ | vi | jā̱tāḥ |
a̱gniḥ | gāndha̍rvīm | pa̱thyā̍m | ṛ̱tasya̍ | a̱gneḥ | gavyū̍tiḥ | ghṛ̱te | ā | ni-sa̍ttā |
a̱gnaye̍ | brahma̍ | ṛ̱bhava̍ḥ | ta̱ta̱kṣu̱ḥ | a̱gnim | ma̱hām | a̱vo̱cā̱ma̱ | su̱-vṛ̱ktim |
agne̍ | pra | a̱va̱ | ja̱ri̱tāra̍m | ya̱vi̱ṣṭha̱ | agne̍ | mahi̍ | dravi̍ṇam | ā | ya̱ja̱sva̱ |
yaḥ | i̱mā | viśvā̍ | bhuva̍nāni | juhva̍t | ṛṣi̍ḥ | hotā̍ | ni | asī̍dat | pi̱tā | na̱ḥ |
saḥ | ā̱-śiṣā̍ | dravi̍ṇam | i̱cchamā̍naḥ | pra̱tha̱ma̱-chat | ava̍rān | ā | vi̱ve̱śa̱ |
kim | svi̱t | ā̱sī̱t | a̱dhi̱-sthāna̍m | ā̱-rambha̍ṇam | ka̱ta̱mat | svi̱t | ka̱thā | ā̱sī̱t |
yata̍ḥ | bhūmi̍m | ja̱naya̍n | vi̱śva-ka̍rmā | vi | dyām | aurṇo̍t | ma̱hi̱nā | vi̱śva-ca̍kṣāḥ |
vi̱śvata̍ḥ-cakṣuḥ | u̱ta | vi̱śvata̍ḥ-mukhaḥ | vi̱śvata̍ḥ-bāhuḥ | u̱ta | vi̱śvata̍ḥ-pāt |
sam | bā̱hu-bhyā̍m | dhama̍ti | sam | pata̍traiḥ | dyāvā̱bhūmī̱ iti̍ | ja̱naya̍n | de̱vaḥ | eka̍ḥ |
kim | svi̱t | vana̍m | kaḥ | ū̱m̐ iti̍ | saḥ | vṛ̱kṣaḥ | ā̱sa̱ | yata̍ḥ | dyāvā̍pṛthi̱vī iti̍ | ni̱ḥ-ta̱ta̱kṣuḥ |
manī̍ṣiṇaḥ | mana̍sā | pṛ̱cchata̍ | it | ū̱m̐ iti̍ | tat | yat | a̱dhi̱-ati̍ṣṭhat | bhuva̍nāni | dhā̱raya̍n |
yā | te̱ | dhāmā̍ni | pa̱ra̱māṇi̍ | yā | a̱va̱mā | yā | ma̱dhya̱mā | vi̱śva̱-ka̱rma̱n | u̱ta | i̱mā |
śikṣa̍ | sakhi̍-bhyaḥ | ha̱viṣi̍ | sva̱dhā̱-va̱ḥ | sva̱yam | ya̱ja̱sva̱ | ta̱nva̍m | vṛ̱dhā̱naḥ |
viśva̍-karman | ha̱viṣā̍ | va̱vṛ̱dhā̱naḥ | sva̱yam | ya̱ja̱sva̱ | pṛ̱thi̱vīm | u̱ta | dyām |
muhya̍ntu | a̱nye | a̱bhita̍ḥ | janā̍saḥ | i̱ha | a̱smāka̍m | ma̱gha-vā̍ | sū̱riḥ | a̱stu̱ |
vā̱caḥ | pati̍m | vi̱śva-ka̍rmāṇam | ū̱taye̍ | ma̱na̱ḥ-juva̍m | vāje̍ | a̱dya | hu̱ve̱ma̱ |
saḥ | na̱ḥ | viśvā̍ni | hava̍nāni | jo̱ṣa̱t | vi̱śva-śa̍mbhūḥ | ava̍se | sā̱dhu-ka̍rmā |
cakṣu̍ṣaḥ | pi̱tā | mana̍sā | hi | dhīra̍ḥ | ghṛ̱tam | e̱ne̱ iti̍ | a̱ja̱na̱t | namna̍māne̱ iti̍ |
ya̱dā | it | antā̍ḥ | ada̍dṛhanta | pūrve̍ | āt | it | dyāvā̍pṛthi̱vī iti̍ | a̱pra̱the̱tā̱m |
vi̱śva-ka̍rmā | vi-ma̍nāḥ | āt | vi-hā̍yāḥ | dhā̱tā | vi̱-dhā̱tā | pa̱ra̱mā | u̱ta | sa̱m-dṛk |
teṣā̍m | i̱ṣṭāni̍ | sam | i̱ṣā | ma̱da̱nti̱ | yatra̍ | sa̱pta̱-ṛ̱ṣīn | pa̱raḥ | eka̍m | ā̱huḥ |
yaḥ | na̱ḥ | pi̱tā | ja̱ni̱tā | yaḥ | vi̱-dhā̱tā | dhāmā̍ni | veda̍ | bhuva̍nāni | viśvā̍ |
yaḥ | de̱vānā̍m | nā̱ma̱-dhāḥ | eka̍ḥ | e̱va | tam | sa̱m-pra̱śnam | bhuva̍nā | ya̱nti̱ | a̱nyā |
te | ā | a̱ya̱ja̱nta̱ | dravi̍ṇam | sam | a̱smai̱ | ṛṣa̍yaḥ | pūrve̍ | ja̱ri̱tāra̍ḥ | na | bhū̱nā |
a̱sūrte̍ | sūrte̍ | raja̍si | ni̱-sa̱tte | ye | bhū̱tāni̍ | sa̱m-akṛ̍ṇvan | i̱māni̍ |
pa̱raḥ | di̱vā | pa̱raḥ | e̱nā | pṛ̱thi̱vyā | pa̱raḥ | de̱vebhi̍ḥ | asu̍raiḥ | yat | asti̍ |
kam | svi̱t | garbha̍m | pra̱tha̱mam | da̱dhre̱ | āpa̍ḥ | yatra̍ | de̱vāḥ | sa̱m-apa̍śyanta | viśve̍ |
tam | it | garbha̍m | pra̱tha̱mam | da̱dhre̱ | āpa̍ḥ | yatra̍ | de̱vāḥ | sa̱m-aga̍cchanta | viśve̍ |
a̱jasya̍ | nābhau̍ | adhi̍ | eka̍m | arpi̍tam | yasmi̍n | viśvā̍ni | bhuva̍nāni | ta̱sthuḥ |
na | tam | vi̱dā̱tha̱ | yaḥ | i̱mā | ja̱jāna̍ | a̱nyat | yu̱ṣmāka̍m | anta̍ram | ba̱bhū̱va̱ |
nī̱hā̱reṇa̍ | prāvṛ̍tāḥ | jalpyā̍ | ca̱ | a̱su̱-tṛpa̍ḥ | u̱ktha̱-śasa̍ḥ | ca̱ra̱nti̱ |
yaḥ | te̱ | ma̱nyo̱ iti̍ | avi̍dhat | va̱jra̱ | sā̱ya̱ka̱ | saha̍ḥ | oja̍ḥ | pu̱ṣya̱ti̱ | viśva̍m | ā̱nu̱ṣak |
sa̱hyāma̍ | dāsa̍m | ārya̍m | tvayā̍ | yu̱jā | saha̍ḥ-kṛtena | saha̍sā | saha̍svatā |
ma̱nyuḥ | indra̍ḥ | ma̱nyuḥ | e̱va | ā̱sa̱ | de̱vaḥ | ma̱nyuḥ | hotā̍ | varu̍ṇaḥ | jā̱ta-ve̍dāḥ |
ma̱nyum | viśa̍ḥ | ī̱ḻa̱te̱ | mānu̍ṣīḥ | yāḥ | pā̱hi | na̱ḥ | ma̱nyo̱ iti̍ | tapa̍sā | sa̱-joṣā̍ḥ |
a̱bhi | i̱hi̱ | ma̱nyo̱ iti̍ | ta̱vasa̍ḥ | tavī̍yān | tapa̍sā | yu̱jā | vi | ja̱hi̱ | śatrū̍n |
a̱mi̱tra̱-hā | vṛ̱tra̱-hā | da̱syu̱-hā | ca̱ | viśvā̍ | vasū̍ni | ā | bha̱ra̱ | tvam | na̱ḥ |
tvam | hi | ma̱nyo̱ iti̍ | a̱bhibhū̍ti-ojāḥ | sva̱ya̱m-bhūḥ | bhāma̍ḥ | a̱bhi̱mā̱ti̱-sa̱haḥ |
vi̱śva-ca̍rṣaṇiḥ | sahu̍riḥ | sahā̍vān | a̱smāsu̍ | oja̍ḥ | pṛta̍nāsu | dhe̱hi̱ |
a̱bhā̱gaḥ | san | apa̍ | parā̍-itaḥ | a̱smi̱ | tava̍ | kratvā̍ | ta̱vi̱ṣasya̍ | pra̱ce̱ta̱ iti̍ pra-cetaḥ |
tam | tvā̱ | ma̱nyo̱ iti̍ | a̱kra̱tuḥ | ji̱hī̱ḻa̱ | a̱ham | svā | ta̱nūḥ | ba̱la̱-deyā̍ya | mā̱ | ā | i̱hi̱ |
a̱yam | te̱ | a̱smi̱ | upa̍ | mā̱ | ā | i̱hi̱ | a̱rvāṅ | pra̱tī̱cī̱naḥ | sa̱hu̱re̱ | vi̱śva̱-dhā̱ya̱ḥ |
manyo̱ iti̍ | va̱jri̱n | a̱bhi | mām | ā | va̱vṛ̱tsva̱ | hanā̍va | dasyū̍n | u̱ta | bo̱dhi̱ | ā̱peḥ |
a̱bhi | pra | i̱hi̱ | da̱kṣi̱ṇa̱taḥ | bha̱va̱ | me̱ | adha̍ | vṛ̱trāṇi̍ | ja̱ṅgha̱nā̱va̱ | bhūri̍ |
ju̱homi̍ | te̱ | dha̱ruṇa̍m | madhva̍ḥ | agra̍m | u̱bhau | u̱pa̱-a̱ṁśu | pra̱tha̱mā | pi̱bā̱va̱ |
tvayā̍ | ma̱nyo̱ iti̍ | sa̱-ratha̍m | ā̱-ru̱janta̍ḥ | harṣa̍māṇāsaḥ | dhṛ̱ṣi̱tāḥ | ma̱ru̱tva̱ḥ |
ti̱gma-i̍ṣavaḥ | āyu̍dhā | sa̱m-śiśā̍nāḥ | a̱bhi | pra | ya̱ntu̱ | nara̍ḥ | a̱gni-rū̍pāḥ |
a̱gniḥ-i̍va | ma̱nyo̱ iti̍ | tvi̱ṣi̱taḥ | sa̱ha̱sva̱ | se̱nā̱-nīḥ | na̱ḥ | sa̱hu̱re̱ | hū̱taḥ | e̱dhi̱ |
ha̱tvāya̍ | śatrū̍n | vi | bha̱ja̱sva̱ | veda̍ḥ | oja̍ḥ | mimā̍naḥ | vi | mṛdha̍ḥ | nu̱da̱sva̱ |
saha̍sva | ma̱nyo̱ iti̍ | a̱bhi-mā̍tim | a̱sme iti̍ | ru̱jan | mṛ̱ṇan | pra̱-mṛ̱ṇan | pra | i̱hi̱ | śatrū̍n |
u̱gram | te̱ | pāja̍ḥ | na̱nu | ā | ru̱ru̱dhre̱ | va̱śī | vaśa̍m | na̱ya̱se̱ | e̱ka̱-ja̱ | tvam |
eka̍ḥ | ba̱hū̱nām | a̱si̱ | ma̱nyo̱ iti̍ | ī̱ḻi̱taḥ | viśa̍m-viśam | yu̱dhaye̍ | sam | śi̱śā̱dhi̱ |
akṛ̍tta-ruk | tvayā̍ | yu̱jā | va̱yam | dyu̱-manta̍m | ghoṣa̍m | vi̱-ja̱yāya̍ | kṛ̱ṇma̱he̱ |
vi̱je̱ṣa̱-kṛt | indra̍ḥ-iva | a̱na̱va̱-bra̱vaḥ | a̱smāka̍m | ma̱nyo̱ iti̍ | a̱dhi̱-pāḥ | bha̱va̱ | i̱ha |
pri̱yam | te̱ | nāma̍ | sa̱hu̱re̱ | gṛ̱ṇī̱ma̱si̱ | vi̱dma | tam | utsa̍m | yata̍ḥ | ā̱-ba̱bhūtha̍ |
ā-bhū̍tyā | sa̱ha̱-jāḥ | va̱jra̱ | sā̱ya̱ka̱ | saha̍ḥ | bi̱bha̱rṣi̱ | a̱bhi̱-bhū̱te̱ | ut-ta̍ram |
kratvā̍ | na̱ḥ | ma̱nyo̱ iti̍ | sa̱ha | me̱dī | e̱dhi̱ | ma̱hā̱-dha̱nasya̍ | pu̱ru̱-hū̱ta̱ | sa̱m-sṛji̍ |
sam-sṛ̍ṣṭam | dhana̍m | u̱bhaya̍m | sa̱m-ākṛ̍tam | a̱smabhya̍m | da̱ttā̱m | varu̍ṇaḥ | ca̱ | ma̱nyuḥ |
bhiya̍m | dadhā̍nāḥ | hṛda̍yeṣu | śatra̍vaḥ | parā̍-jitāsaḥ | apa̍ | ni | la̱ya̱ntā̱m |
sa̱tyena̍ | utta̍bhitā | bhūmi̍ḥ | sūrye̍ṇa | utta̍bhitā | dyauḥ |
ṛ̱tena̍ | ā̱di̱tyāḥ | ti̱ṣṭha̱nti̱ | di̱vi | soma̍ḥ | adhi̍ | śri̱taḥ |
some̍na | ā̱di̱tyāḥ | ba̱lina̍ḥ | some̍na | pṛ̱thi̱vī | ma̱hī |
atho̱ iti̍ | nakṣa̍trāṇām | e̱ṣām | u̱pa-sthe̍ | soma̍ḥ | ā-hi̍taḥ |
soma̍m | ma̱nya̱te̱ | pa̱pi̱-vān | yat | sa̱m-pi̱ṁṣanti̍ | oṣa̍dhim |
soma̍m | yam | bra̱hmāṇa̍ḥ | vi̱duḥ | na | tasya̍ | a̱śnā̱ti̱ | kaḥ | ca̱na |
ā̱cchat-vi̍dhānaiḥ | gu̱pi̱taḥ | bārha̍taiḥ | so̱ma̱ | ra̱kṣi̱taḥ |
grāvṇā̍m | it | śṛ̱ṇvan | ti̱ṣṭha̱si̱ | na | te̱ | a̱śnā̱ti̱ | pārthi̍vaḥ |
yat | tvā̱ | de̱va̱ | pra̱-piba̍nti | tata̍ḥ | ā | pyā̱ya̱se̱ | puna̱riti̍ |
vā̱yuḥ | soma̍sya | ra̱kṣi̱tā | samā̍nām | māsa̍ḥ | ā-kṛ̍tiḥ |
raibhī̍ | ā̱sī̱t | a̱nu̱-deyī̍ | nā̱rā̱śa̱ṁsī | ni̱-oca̍nī |
sū̱ryāyā̍ḥ | bha̱dram | it | vāsa̍ḥ | gātha̍yā | e̱ti̱ | pari̍-kṛtam |
citti̍ḥ | ā̱ḥ | u̱pa̱-barha̍ṇam | cakṣu̍ḥ | ā̱ḥ | a̱bhi̱-añja̍nam |
dyauḥ | bhūmi̍ḥ | kośa̍ḥ | ā̱sī̱t | yat | ayā̍t | sū̱ryā | pati̍m |
stomā̍ḥ | ā̱sa̱n | pra̱ti̱-dhaya̍ḥ | ku̱rīra̍m | chanda̍ḥ | o̱pa̱śaḥ |
sū̱ryāyā̍ḥ | a̱śvinā̍ | va̱rā | a̱gniḥ | ā̱sī̱t | pu̱ra̱ḥ-ga̱vaḥ |
soma̍ḥ | va̱dhū̱-yuḥ | a̱bha̱va̱t | a̱śvinā̍ | ā̱stā̱m | u̱bhā | va̱rā |
sū̱ryām | yat | patye̍ | śaṁsa̍ntīm | mana̍sā | sa̱vi̱tā | ada̍dāt |
mana̍ḥ | a̱syā̱ḥ | ana̍ḥ | ā̱sī̱t | dyauḥ | ā̱sī̱t | u̱ta | cha̱diḥ |
śu̱krau | a̱na̱ḍvāhau̍ | ā̱stā̱m | yat | ayā̍t | sū̱ryā | gṛ̱ham |
ṛ̱k-sā̱mābhyā̍m | a̱bhi-hi̍tau | gāvau̍ | te̱ | sā̱ma̱nau | i̱ta̱ḥ |
śrotra̍m | te̱ | ca̱kre iti̍ | ā̱stā̱m | di̱vi | panthā̍ḥ | ca̱rā̱ca̱raḥ |
śucī̱ iti̍ | te̱ | ca̱kre iti̍ | yā̱tyāḥ | vi̱-ā̱naḥ | akṣa̍ḥ | ā-ha̍taḥ |
ana̍ḥ | ma̱na̱smaya̍m | sū̱ryā | ā | a̱ro̱ha̱t | pra̱-ya̱tī | pati̍m |
sū̱ryāyā̍ḥ | va̱ha̱tuḥ | pra | a̱gā̱t | sa̱vi̱tā | yam | a̱va̱-asṛ̍jat |
a̱ghāsu̍ | ha̱nya̱nte̱ | gāva̍ḥ | arju̍nyoḥ | pari̍ | u̱hya̱te̱ |
yat | a̱śvi̱nā̱ | pṛ̱cchamā̍nau | ayā̍tam | tri̱-ca̱kreṇa̍ | va̱ha̱tum | sū̱ryāyā̍ḥ |
viśve̍ | de̱vāḥ | anu̍ | tat | vā̱m | a̱jā̱na̱n | pu̱traḥ | pi̱tarau̍ | a̱vṛ̱ṇī̱ta̱ | pū̱ṣā |
yat | ayā̍tam | śu̱bha̱ḥ | pa̱tī̱ iti̍ | va̱re̱-yam | sū̱ryām | upa̍ |
kva̍ | eka̍m | ca̱kram | vā̱m | ā̱sī̱t | kva̍ | de̱ṣṭrāya̍ | ta̱stha̱thu̱ḥ |
dve iti̍ | te̱ | ca̱kre iti̍ | sū̱rye̱ | bra̱hmāṇa̍ḥ | ṛ̱tu̱-thā | vi̱du̱ḥ |
atha̍ | eka̍m | ca̱kram | yat | guhā̍ | tat | a̱ddhā̱taya̍ḥ | it | vi̱du̱ḥ |
sū̱ryāyai̍ | de̱vebhya̍ḥ | mi̱trāya̍ | varu̍ṇāya | ca̱ |
ye | bhū̱tasya̍ | pra-ce̍tasaḥ | i̱dam | tebhya̍ḥ | a̱ka̱ra̱m | nama̍ḥ |
pū̱rva̱-a̱pa̱ram | ca̱ra̱ta̱ḥ | mā̱yayā̍ | e̱tau | śiśū̱ iti̍ | krīḻa̍ntau | pari̍ | yā̱ta̱ḥ | a̱dhva̱ram |
viśvā̍ni | a̱nyaḥ | bhuva̍nā | a̱bhi̱-caṣṭe̍ | ṛ̱tūn | a̱nyaḥ | vi̱-dadha̍t | jā̱ya̱te̱ | puna̱riti̍ |
nava̍ḥ-navaḥ | bha̱va̱ti̱ | jāya̍mānaḥ | ahnā̍m | ke̱tuḥ | u̱ṣasā̍m | e̱ti̱ | agra̍m |
bhā̱gam | de̱vebhya̍ḥ | vi | da̱dhā̱ti̱ | ā̱-yan | pra | ca̱ndramā̍ḥ | ti̱ra̱te̱ | dī̱rgham | āyu̍ḥ |
su̱-ki̱ṁśu̱kam | śa̱lma̱lim | vi̱śva-rū̍pam | hira̍ṇya-varṇam | su̱-vṛta̍m | su̱-ca̱kram |
ā | ro̱ha̱ | sū̱rye̱ | a̱mṛta̍sya | lo̱kam | syo̱nam | patye̍ | va̱ha̱tum | kṛ̱ṇu̱ṣva̱ |
ut | ī̱rṣva̱ | ata̍ḥ | pati̍-vatī | hi | e̱ṣā | vi̱śva-va̍sum | nama̍sā | gī̱ḥ-bhiḥ | ī̱ḻe̱ |
a̱nyām | i̱ccha̱ | pi̱tṛ̱-sada̍m | vi-a̍ktām | saḥ | te̱ | bhā̱gaḥ | ja̱nuṣā̍ | tasya̍ | vi̱ddhi̱ |
ut | ī̱rṣva̱ | ata̍ḥ | vi̱śva̱va̱so̱ iti̍ viśva-vaso | nama̍sā | ī̱ḻā̱ma̱he̱ | tvā̱ |
a̱nyām | i̱ccha̱ | pra̱-pha̱rvya̍m | sam | jā̱yām | patyā̍ | sṛ̱ja̱ |
a̱nṛ̱kṣa̱rāḥ | ṛ̱java̍ḥ | sa̱ntu̱ | panthā̍ḥ | yebhi̍ḥ | sakhā̍yaḥ | yanti̍ | na̱ḥ | va̱re̱-yam |
sam | a̱rya̱mā | sam | bhaga̍ḥ | na̱ḥ | ni̱nī̱yā̱t | sam | jā̱ḥpa̱tyam | su̱-yama̍m | a̱stu̱ | de̱vā̱ḥ |
pra | tvā̱ | mu̱ñcā̱mi̱ | varu̍ṇasya | pāśā̍t | yena̍ | tvā̱ | aba̍dhnāt | sa̱vi̱tā | su̱-śeva̍ḥ |
ṛ̱tasya̍ | yonau̍ | su̱-kṛ̱tasya̍ | lo̱ke | ari̍ṣṭām | tvā̱ | sa̱ha | patyā̍ | da̱dhā̱mi̱ |
pra | i̱taḥ | mu̱ñcāmi̍ | na | a̱muta̍ḥ | su̱-ba̱ddhām | a̱muta̍ḥ | ka̱ra̱m |
yathā̍ | i̱yam | i̱ndra̱ | mī̱ḍhva̱ḥ | su̱-pu̱trā | su̱-bhagā̍ | asa̍ti |
pū̱ṣā | tvā̱ | i̱taḥ | na̱ya̱tu̱ | ha̱sta̱-gṛhya̍ | a̱śvinā̍ | tvā̱ | pra | va̱ha̱tā̱m | rathe̍na |
gṛ̱hān | ga̱ccha̱ | gṛ̱ha-pa̍tnī | yathā̍ | asa̍ḥ | va̱śinī̍ | tvam | vi̱datha̍m | ā | va̱dā̱si̱ |
i̱ha | pri̱yam | pra̱-jayā̍ | te̱ | sam | ṛ̱dhya̱tā̱m | a̱smin | gṛ̱he | gārha̍-patyāya | jā̱gṛ̱hi̱ |
e̱nā | patyā̍ | ta̱nva̍m | sam | sṛ̱ja̱sva̱ | adha̍ | jivrī̱ iti̍ | vi̱datha̍m | ā | va̱dā̱tha̱ḥ |
nī̱la̱-lo̱hi̱tam | bha̱va̱ti̱ | kṛ̱tyā | ā̱sa̱ktiḥ | vi | a̱jya̱te̱ |
edha̍nte | a̱syā̱ḥ | jñā̱taya̍ḥ | pati̍ḥ | ba̱ndheṣu̍ | ba̱dhya̱te̱ |
parā̍ | de̱hi̱ | śā̱mu̱lya̍m | bra̱hma-bhya̍ḥ | vi | bha̱ja̱ | vasu̍ |
kṛ̱tyā | e̱ṣā | pa̱t-vatī̍ | bhū̱tvī | ā | jā̱yā | vi̱śa̱te̱ | pati̍m |
a̱śrī̱rā | ta̱nūḥ | bha̱va̱ti̱ | ruśa̍tī | pā̱payā̍ | a̱mu̱yā |
pati̍ḥ | yat | va̱dhva̍ḥ | vāsa̍sā | svam | aṅga̍m | a̱bhi̱-dhitsa̍te |
ye | va̱dhva̍ḥ | ca̱ndram | va̱ha̱tum | yakṣmā̍ḥ | yanti̍ | janā̍t | anu̍ |
puna̱riti̍ | tān | ya̱jñiyā̍ḥ | de̱vāḥ | naya̍ntu | yata̍ḥ | ā-ga̍tāḥ |
mā | vi̱da̱n | pa̱ri̱-pa̱nthina̍ḥ | ye | ā̱-sīda̍nti | daṁpa̍tī̱ iti̱ dam-pa̍tī |
su̱-gebhi̍ḥ | du̱ḥ-gam | ati̍ | i̱tā̱m | apa̍ | drā̱ntu̱ | arā̍tayaḥ |
su̱-ma̱ṅga̱līḥ | i̱yam | va̱dhūḥ | i̱mām | sa̱m-eta̍ | paśya̍ta |
saubhā̍gyam | a̱syai̱ | da̱ttvāya̍ | atha̍ | asta̍m | vi | parā̍ | i̱ta̱na̱ |
tṛ̱ṣṭam | e̱tat | kaṭu̍kam | e̱tat | a̱pā̱ṣṭha-va̍t | vi̱ṣa-va̍t | na | e̱tat | atta̍ve |
sū̱ryām | yaḥ | bra̱hmā | vi̱dyāt | saḥ | it | vādhū̍-yam | a̱rha̱ti̱ |
ā̱-śasa̍nam | vi̱-śasa̍nam | atho̱ iti̍ | a̱dhi̱-vi̱karta̍nam |
sū̱ryāyā̍ḥ | pa̱śya̱ | rū̱pāṇi̍ | tāni̍ | bra̱hmā | tu | śu̱ndha̱ti̱ |
gṛ̱bhṇāmi̍ | te̱ | sau̱bha̱ga̱-tvāya̍ | hasta̍m | mayā̍ | patyā̍ | ja̱rat-a̍ṣṭiḥ | yathā̍ | asa̍ḥ |
bhaga̍ḥ | a̱rya̱mā | sa̱vi̱tā | pura̍m-dhiḥ | mahya̍m | tvā̱ | a̱du̱ḥ | gārha̍-patyāya | de̱vāḥ |
tām | pū̱ṣa̱n | śi̱va-ta̍mām | ā | ī̱ra̱ya̱sva̱ | yasyā̍m | bīja̍m | ma̱nu̱ṣyā̍ḥ | vapa̍nti |
yā | na̱ḥ | ū̱rū iti̍ | u̱śa̱tī | vi̱-śrayā̍te | yasyā̍m | u̱śanta̍ḥ | pra̱-harā̍ma | śepa̍m |
tubhya̍m | agre̍ | pari̍ | a̱va̱ha̱n | sū̱ryām | va̱ha̱tunā̍ | sa̱ha |
puna̱riti̍ | pati̍-bhyaḥ | jā̱yām | dāḥ | a̱gne̱ | pra̱-jayā̍ | sa̱ha |
puna̱riti̍ | patnī̍m | a̱gniḥ | a̱dā̱t | āyu̍ṣā | sa̱ha | varca̍sā |
dī̱rgha-ā̍yuḥ | a̱syā̱ḥ | yaḥ | pati̍ḥ | jīvā̍ti | śa̱rada̍ḥ | śa̱tam |
soma̍ḥ | pra̱tha̱maḥ | vi̱vi̱de̱ | ga̱ndha̱rvaḥ | vi̱vi̱de̱ | ut-ta̍raḥ |
tṛ̱tīya̍ḥ | a̱gniḥ | te̱ | pati̍ḥ | tu̱rīya̍ḥ | te̱ | ma̱nu̱ṣya̱-jāḥ |
soma̍ḥ | da̱da̱t | ga̱ndha̱rvāya̍ | ga̱ndha̱rvaḥ | da̱da̱t | a̱gnaye̍ |
ra̱yim | ca̱ | pu̱trān | ca̱ | a̱dā̱t | a̱gniḥ | mahya̍m | atho̱ iti̍ | i̱mām |
i̱ha | e̱va | sta̱m | mā | vi | yau̱ṣṭa̱m | viśva̍m | āyu̍ḥ | vi | a̱śnu̱ta̱m |
krīḻa̍ntau | pu̱traiḥ | naptṛ̍-bhiḥ | moda̍mānau | sve | gṛ̱he |
ā | na̱ḥ | pra̱-jām | ja̱na̱ya̱tu̱ | pra̱jā-pa̍tiḥ | ā̱-ja̱ra̱sāya̍ | sam | a̱na̱ktu̱ | a̱rya̱mā |
adu̍ḥ-maṅgalīḥ | pa̱ti̱-lo̱kam | ā | vi̱śa̱ | śam | na̱ḥ | bha̱va̱ | dvi̱-pade̍ | śam | catu̍ḥ-pade |
agho̍ra-cakṣuḥ | apa̍ti-ghnī | e̱dhi̱ | śi̱vā | pa̱śu-bhya̍ḥ | su̱-manā̍ḥ | su̱-varcā̍ḥ |
vī̱ra̱-sūḥ | de̱va-kā̍mā | syo̱nā | śam | na̱ḥ | bha̱va̱ | dvi̱-pade̍ | śam | catu̍ḥ-pade |
i̱mām | tvam | i̱ndra̱ | mī̱ḍhva̱ḥ | su̱-pu̱trām | su̱-bhagā̍m | kṛ̱ṇu̱ |
daśa̍ | a̱syā̱m | pu̱trān | ā | dhe̱hi̱ | pati̍m | e̱kā̱da̱śam | kṛ̱dhi̱ |
sa̱m-rājñī̍ | śvaśu̍re | bha̱va̱ | sa̱m-rājñī̍ | śva̱śrvām | bha̱va̱ |
nanā̍ndari | sa̱m-rājñī̍ | bha̱va̱ | sa̱m-rājñī̍ | adhi̍ | de̱vṛṣu̍ |
sam | a̱ñja̱ntu̱ | viśve̍ | de̱vāḥ | sam | āpa̍ḥ | hṛda̍yāni | nau̱ |
sam | mā̱ta̱riśvā̍ | sam | dhā̱tā | sam | ū̱m̐ iti̍ | deṣṭrī̍ | da̱dhā̱tu̱ | nau̱ |
vi | hi | soto̍ḥ | asṛ̍kṣata | na | indra̍m | de̱vam | a̱ma̱ṁsa̱ta̱ |
yatra̍ | ama̍dat | vṛ̱ṣāka̍piḥ | a̱ryaḥ | pu̱ṣṭeṣu̍ | mat-sa̍khā | viśva̍smāt | indra̍ḥ | ut-ta̍raḥ |
parā̍ | hi | i̱ndra̱ | dhāva̍si | vṛ̱ṣāka̍peḥ | ati̍ | vyathi̍ḥ |
no iti̍ | aha̍ | pra | vi̱nda̱si̱ | a̱nyatra̍ | soma̍-pītaye | viśva̍smāt | indra̍ḥ | ut-ta̍raḥ |
kim | a̱yam | tvām | vṛ̱ṣāka̍piḥ | ca̱kāra̍ | hari̍taḥ | mṛ̱gaḥ |
yasmai̍ | i̱ra̱syasi̍ | it | ū̱m̐ iti̍ | nu | a̱ryaḥ | vā̱ | pu̱ṣṭi̱-mat | vasu̍ | viśva̍smāt | indra̍ḥ | ut-ta̍raḥ |
yam | i̱mam | tvam | vṛ̱ṣāka̍pim | pri̱yam | i̱ndra̱ | a̱bhi̱-rakṣa̍si |
śvā | nu | a̱sya̱ | ja̱mbhi̱ṣa̱t | api̍ | karṇe̍ | va̱rā̱ha̱-yuḥ | viśva̍smāt | indra̍ḥ | ut-ta̍raḥ |
pri̱yā | ta̱ṣṭāni̍ | me̱ | ka̱piḥ | vi-a̍ktā | vi | a̱dū̱du̱ṣa̱t |
śira̍ḥ | nu | a̱sya̱ | rā̱vi̱ṣa̱m | na | su̱-gam | du̱ḥ-kṛte̍ | bhu̱va̱m | viśva̍smāt | indra̍ḥ | ut-ta̍raḥ |
na | mat | strī | su̱bha̱sat-ta̍rā | na | su̱yāśu̍-tarā | bhu̱va̱t |
na | mat | prati̍-cyavīyasī | na | sakthi̍ | ut-ya̍mīyasī | viśva̍smāt | indra̍ḥ | ut-ta̍raḥ |
u̱ve | a̱mba̱ | su̱lā̱bhi̱ke̱ | yathā̍-iva | a̱ṅga | bha̱vi̱ṣyati̍ |
bha̱sat | me̱ | a̱mba̱ | sakthi̍ | me̱ | śira̍ḥ | me̱ | vi-i̍va | hṛ̱ṣya̱ti̱ | viśva̍smāt | indra̍ḥ | ut-ta̍raḥ |
kim | su̱bā̱ho̱ iti̍ su-bāho | su̱-a̱ṅgu̱re̱ | pṛthu̍sto̱ iti̱ pṛthu̍-sto | pṛthu̍-jaghane |
kim | śū̱ra̱-pa̱tni̱ | na̱ḥ | tvam | a̱bhi | a̱mī̱ṣi̱ | vṛ̱ṣāka̍pim | viśva̍smāt | indra̍ḥ | ut-ta̍raḥ |
a̱vīrā̍m-iva | mām | a̱yam | śa̱rāru̍ḥ | a̱bhi | ma̱nya̱te̱ |
u̱ta | a̱ham | a̱smi̱ | vī̱riṇī̍ | indra̍-patnī | ma̱rut-sa̍khā | viśva̍smāt | indra̍ḥ | ut-ta̍raḥ |
sa̱m-ho̱tram | sma̱ | pu̱rā | nārī̍ | sama̍nam | vā̱ | ava̍ | ga̱ccha̱ti̱ |
ve̱dhāḥ | ṛ̱tasya̍ | vī̱riṇī̍ | indra̍-patnī | ma̱hī̱ya̱te̱ | viśva̍smāt | indra̍ḥ | ut-ta̍raḥ |
i̱ndrā̱ṇīm | ā̱su | nāri̍ṣu | su̱-bhagā̍m | a̱ham | a̱śra̱va̱m |
na̱hi | a̱syā̱ḥ | a̱pa̱ram | ca̱na | ja̱rasā̍ | mara̍te | pati̍ḥ | viśva̍smāt | indra̍ḥ | ut-ta̍raḥ |
na | a̱ham | i̱ndrā̱ṇi̱ | ra̱ra̱ṇa̱ | sakhyu̍ḥ | vṛ̱ṣāka̍peḥ | ṛ̱te |
yasya̍ | i̱dam | apya̍m | ha̱viḥ | pri̱yam | de̱veṣu̍ | gaccha̍ti | viśva̍smāt | indra̍ḥ | ut-ta̍raḥ |
vṛṣā̍kapāyi | reva̍ti | su-pu̍tre | āt | ū̱m̐ iti̍ | su-snu̍ṣe |
ghasa̍t | te̱ | indra̍ḥ | u̱kṣaṇa̍ḥ | pri̱yam | kā̱ci̱t-ka̱ram | ha̱viḥ | viśva̍smāt | indra̍ḥ | ut-ta̍raḥ |
u̱kṣṇaḥ | hi | me̱ | pañca̍-daśa | sā̱kam | paca̍nti | vi̱ṁśa̱tim |
u̱ta | a̱ham | a̱dmi̱ | pīva̍ḥ | it | u̱bhā | ku̱kṣī iti̍ | pṛ̱ṇa̱nti̱ | me̱ | viśva̍smāt | indra̍ḥ | ut-ta̍raḥ |
vṛ̱ṣa̱bhaḥ | na | ti̱gma-śṛ̍ṅgaḥ | a̱ntaḥ | yū̱theṣu̍ | roru̍vat |
ma̱nthaḥ | te̱ | i̱ndra̱ | śam | hṛ̱de | yam | te̱ | su̱noti̍ | bhā̱va̱yuḥ | viśva̍smāt | indra̍ḥ | ut-ta̍raḥ |
na | saḥ | ī̱śe̱ | yasya̍ | ramba̍te | a̱nta̱rā | sa̱kthyā̍ | kapṛ̍t |
saḥ | it | ī̱śe̱ | yasya̍ | ro̱ma̱śam | ni̱-se̱duṣa̍ḥ | vi̱-jṛmbha̍te | viśva̍smāt | indra̍ḥ | ut-ta̍raḥ |
na | saḥ | ī̱śe̱ | yasya̍ | ro̱ma̱śam | ni̱-se̱duṣa̍ḥ | vi̱-jṛmbha̍te |
saḥ | it | ī̱śe̱ | yasya̍ | ramba̍te | a̱nta̱rā | sa̱kthyā̍ | kapṛ̍t | viśva̍smāt | indra̍ḥ | ut-ta̍raḥ |
a̱yam | i̱ndra̱ | vṛ̱ṣāka̍piḥ | para̍svantam | ha̱tam | vi̱da̱t |
a̱sim | sū̱nām | nava̍m | ca̱rum | āt | edha̍sya | ana̍ḥ | ā-ci̍tam | viśva̍smāt | indra̍ḥ | ut-ta̍raḥ |
a̱yam | e̱mi̱ | vi̱-cāka̍śat | vi̱-ci̱nvan | dāsa̍m | ārya̍m |
pibā̍mi | pā̱ka̱-sutva̍naḥ | a̱bhi | dhīra̍m | a̱cā̱ka̱śa̱m | viśva̍smāt | indra̍ḥ | ut-ta̍raḥ |
dhanva̍ | ca̱ | yat | kṛ̱ntatra̍m | ca̱ | kati̍ | svi̱t | tā | vi | yoja̍nā |
nedī̍yasaḥ | vṛ̱ṣā̱ka̱pe̱ | asta̍m | ā | i̱hi̱ | gṛ̱hān | upa̍ | viśva̍smāt | indra̍ḥ | ut-ta̍raḥ |
puna̍ḥ | ā | i̱hi̱ | vṛ̱ṣā̱ka̱pe̱ | su̱vi̱tā | ka̱lpa̱yā̱va̱hai̱ |
yaḥ | e̱ṣaḥ | sva̱pna̱-naṁśa̍naḥ | asta̍m | eṣi̍ | pa̱thā | puna̍ḥ | viśva̍smāt | indra̍ḥ | ut-ta̍raḥ |
yat | uda̍ñcaḥ | vṛ̱ṣā̱ka̱pe̱ | gṛ̱ham | i̱ndra̱ | aja̍gantana |
kva̍ | syaḥ | pu̱lva̱ghaḥ | mṛ̱gaḥ | kam | a̱ga̱n | ja̱na̱-yopa̍naḥ | viśva̍smāt | indra̍ḥ | ut-ta̍raḥ |
paśu̍ḥ | ha̱ | nāma̍ | mā̱na̱vī | sā̱kam | sa̱sū̱va̱ | vi̱ṁśa̱tim |
bha̱dram | bha̱la̱ | tyasyai̍ | a̱bhū̱t | yasyā̍ḥ | u̱dara̍m | āma̍yat | viśva̍smāt | indra̍ḥ | ut-ta̍raḥ |
ra̱kṣa̱ḥ-hana̍m | vā̱jina̍m | ā | ji̱gha̱rmi̱ | mi̱tram | prathi̍ṣṭham | upa̍ | yā̱mi̱ | śarma̍ |
śiśā̍naḥ | a̱gniḥ | kratu̍-bhiḥ | sam-i̍ddhaḥ | saḥ | na̱ḥ | divā̍ | saḥ | ri̱ṣaḥ | pā̱tu̱ | nakta̍m |
aya̍ḥ-daṁṣṭraḥ | a̱rciṣā̍ | yā̱tu̱-dhānā̍n | upa̍ | spṛ̱śa̱ | jā̱ta̱-ve̱da̱ḥ | sam-i̍ddhaḥ |
ā | ji̱hvayā̍ | mūra̍-devān | ra̱bha̱sva̱ | kra̱vya̱-ada̍ḥ | vṛ̱ktvī | api̍ | dha̱tsva̱ | ā̱san |
u̱bhā | u̱bha̱yā̱vi̱n | upa̍ | dhe̱hi̱ | daṁṣṭrā̍ | hi̱ṁsraḥ | śiśā̍naḥ | ava̍ram | para̍m | ca̱ |
u̱ta | a̱ntari̍kṣe | pari̍ | yā̱hi̱ | rā̱ja̱n | jambhai̍ḥ | sam | dhe̱hi̱ | a̱bhi | yā̱tu̱-dhānā̍n |
ya̱jñaiḥ | iṣū̍ḥ | sa̱m-nama̍mānaḥ | a̱gne̱ | vā̱cā | śa̱lyān | a̱śani̍-bhiḥ | di̱hā̱naḥ |
tābhi̍ḥ | vi̱dhya̱ | hṛda̍ye | yā̱tu̱-dhānā̍n | pra̱tī̱caḥ | bā̱hūn | prati̍ | bha̱ṅdhi̱ | e̱ṣā̱m |
agne̍ | tvaca̍m | yā̱tu̱-dhāna̍sya | bhi̱ndhi̱ | hi̱ṁsrā | a̱śani̍ḥ | hara̍sā | ha̱ntu̱ | e̱na̱m |
pra | parvā̍ṇi | jā̱ta̱-ve̱da̱ḥ | śṛ̱ṇī̱hi̱ | kra̱vya̱-at | kra̱vi̱ṣṇuḥ | vi | ci̱no̱tu̱ | vṛ̱kṇam |
yatra̍ | i̱dānī̍m | paśya̍si | jā̱ta̱-ve̱da̱ḥ | tiṣṭha̍ntam | a̱gne̱ | u̱ta | vā̱ | cara̍ntam |
yat | vā̱ | a̱ntari̍kṣe | pa̱thi-bhi̍ḥ | pata̍ntam | tam | astā̍ | vi̱dhya̱ | śarvā̍ | śiśā̍naḥ |
u̱ta | ā-la̍bdham | spṛ̱ṇu̱hi̱ | jā̱ta̱-ve̱da̱ḥ | ā̱-le̱bhā̱nāt | ṛ̱ṣṭi-bhi̍ḥ | yā̱tu̱-dhānā̍t |
agne̍ | pūrva̍ḥ | ni | ja̱hi̱ | śośu̍cānaḥ | ā̱ma̱-ada̍ḥ | kṣviṅkā̍ḥ | tam | a̱da̱ntu̱ | enī̍ḥ |
i̱ha | pra | brū̱hi̱ | ya̱ta̱maḥ | saḥ | a̱gne̱ | yaḥ | yā̱tu̱-dhāna̍ḥ | yaḥ | i̱dam | kṛ̱ṇoti̍ |
tam | ā | ra̱bha̱sva̱ | sa̱m-idhā̍ | ya̱vi̱ṣṭha̱ | nṛ̱-cakṣa̍saḥ | cakṣu̍ṣe | ra̱ndha̱ya̱ | e̱na̱m |
tī̱kṣṇena̍ | a̱gne̱ | cakṣu̍ṣā | ra̱kṣa̱ | ya̱jñam | prāñca̍m | vasu̍-bhyaḥ | pra | na̱ya̱ | pra̱-ce̱ta̱ḥ |
hi̱ṁsram | rakṣā̍ṁsi | a̱bhi | śośu̍cānam | mā | tvā̱ | da̱bha̱n | yā̱tu̱-dhānā̍ḥ | nṛ̱-ca̱kṣa̱ḥ |
nṛ̱-cakṣā̍ḥ | rakṣa̍ḥ | pari̍ | pa̱śya̱ | vi̱kṣu | tasya̍ | trīṇi̍ | prati̍ | śṛ̱ṇī̱hi̱ | agrā̍ |
tasya̍ | a̱gne̱ | pṛ̱ṣṭīḥ | hara̍sā | śṛ̱ṇī̱hi̱ | tre̱dhā | mūla̍m | yā̱tu̱-dhāna̍sya | vṛ̱śca̱ |
triḥ | yā̱tu̱-dhāna̍ḥ | pra-si̍tim | te̱ | e̱tu̱ | ṛ̱tam | yaḥ | a̱gne̱ | anṛ̍tena | hanti̍ |
tam | a̱rciṣā̍ | sphū̱rjaya̍n | jā̱ta̱-ve̱da̱ḥ | sa̱m-a̱kṣam | e̱na̱m | gṛ̱ṇa̱te | ni | vṛ̱ṅdhi̱ |
tat | a̱gne̱ | cakṣu̍ḥ | prati̍ | dhe̱hi̱ | re̱bhe | śa̱pha̱-ā̱ruja̍m | yena̍ | paśya̍si | yā̱tu̱-dhāna̍m |
a̱tha̱rva̱-vat | jyoti̍ṣā | daivye̍na | sa̱tyam | dhūrva̍ntam | a̱cita̍m | ni | o̱ṣa̱ |
yat | a̱gne̱ | a̱dya | mi̱thu̱nā | śapā̍taḥ | yat | vā̱caḥ | tṛ̱ṣṭam | ja̱naya̍nta | re̱bhāḥ |
ma̱nyoḥ | mana̍saḥ | śa̱ra̱vyā̍ | jāya̍te | yā | tayā̍ | vi̱dhya̱ | hṛda̍ye | yā̱tu̱-dhānā̍n |
parā̍ | śṛ̱ṇī̱hi̱ | tapa̍sā | yā̱tu̱-dhānā̍n | parā̍ | a̱gne̱ | rakṣa̍ḥ | hara̍sā | śṛ̱ṇī̱hi̱ |
parā̍ | a̱rciṣā̍ | mūra̍-devān | śṛ̱ṇī̱hi̱ | parā̍ | a̱su̱-tṛpa̍ḥ | a̱bhi | śośu̍cānaḥ |
parā̍ | a̱dya | de̱vāḥ | vṛ̱ji̱nam | śṛ̱ṇa̱ntu̱ | pra̱tyak | e̱na̱m | śa̱pathā̍ḥ | ya̱ntu̱ | tṛ̱ṣṭāḥ |
vā̱cā-ste̍nam | śara̍vaḥ | ṛ̱ccha̱ntu̱ | marma̍n | viśva̍sya | e̱tu̱ | pra-si̍tim | yā̱tu̱-dhāna̍ḥ |
yaḥ | pauru̍ṣeyeṇa | kra̱viṣā̍ | sa̱m-a̱ṅkte | yaḥ | aśvye̍na | pa̱śunā̍ | yā̱tu̱-dhāna̍ḥ |
yaḥ | a̱ghnyāyā̍ḥ | bhara̍ti | kṣī̱ram | a̱gne̱ | teṣā̍m | śī̱rṣāṇi̍ | hara̍sā | api̍ | vṛ̱śca̱ |
sa̱ṁva̱tsa̱rīṇa̍m | paya̍ḥ | u̱sriyā̍yāḥ | tasya̍ | mā | a̱śī̱t | yā̱tu̱-dhāna̍ḥ | nṛ̱-ca̱kṣa̱ḥ |
pī̱yūṣa̍m | a̱gne̱ | ya̱ta̱maḥ | titṛ̍psāt | tam | pra̱tyañca̍m | a̱rciṣā̍ | vi̱dhya̱ | marma̍n |
vi̱ṣam | gavā̍m | yā̱tu̱-dhānā̍ḥ | pi̱ba̱ntu̱ | ā | vṛ̱ścya̱ntā̱m | adi̍taye | du̱ḥ-evā̍ḥ |
parā̍ | e̱nā̱n | de̱vaḥ | sa̱vi̱tā | da̱dā̱tu̱ | parā̍ | bhā̱gam | oṣa̍dhīnām | ja̱ya̱ntā̱m |
sa̱nāt | a̱gne̱ | mṛ̱ṇa̱si̱ | yā̱tu̱-dhānā̍n | na | tvā̱ | rakṣā̍ṁsi | pṛta̍nāsu | ji̱gyu̱ḥ |
anu̍ | da̱ha̱ | sa̱ha-mū̍rān | kra̱vya̱-ada̍ḥ | mā | te̱ | he̱tyāḥ | mu̱kṣa̱ta̱ | daivyā̍yāḥ |
tvam | na̱ḥ | a̱gne̱ | a̱dha̱rāt | uda̍ktāt | tvam | pa̱ścāt | u̱ta | ra̱kṣa̱ | pu̱rastā̍t |
prati̍ | te | te̱ | a̱jarā̍saḥ | tapi̍ṣṭhāḥ | a̱gha-śa̍ṁsam | śośu̍cataḥ | da̱ha̱ntu̱ |
pa̱ścāt | pu̱rastā̍t | a̱dha̱rāt | uda̍ktāt | ka̱viḥ | kāvye̍na | pari̍ | pā̱hi̱ | rā̱ja̱n |
sakhe̍ | sakhā̍yam | a̱jara̍ḥ | ja̱ri̱mṇe | agne̍ | martā̍n | ama̍rtyaḥ | tvam | na̱ḥ |
pari̍ | tvā̱ | a̱gne̱ | pura̍m | va̱yam | vipra̍m | sa̱ha̱sya̱ | dhī̱ma̱hi̱ |
dhṛ̱ṣat-va̍rṇam | di̱ve-di̍ve | ha̱ntāra̍m | bha̱ṅgu̱ra-va̍tām |
vi̱ṣeṇa̍ | bha̱ṅgu̱ra-va̍taḥ | prati̍ | sma̱ | ra̱kṣasa̍ḥ | da̱ha̱ |
agne̍ | ti̱gmena̍ | śo̱ciṣā̍ | tapu̍ḥ-agrābhiḥ | ṛ̱ṣṭi-bhi̍ḥ |
prati̍ | a̱gne̱ | mi̱thu̱nā | da̱ha̱ | yā̱tu̱-dhānā̍ | ki̱mī̱dinā̍ |
sam | tvā̱ | śi̱śā̱mi̱ | jā̱gṛ̱hi | ada̍bdham | vi̱pra̱ | manma̍-bhiḥ |
prati̍ | a̱gne̱ | hara̍sā | hara̍ḥ | śṛ̱ṇī̱hi | vi̱śvata̍ḥ | prati̍ |
yā̱tu̱-dhāna̍sya | ra̱kṣasa̍ḥ | bala̍m | vi | ru̱ja̱ | vī̱rya̍m |
ha̱viḥ | pānta̍m | a̱jara̍m | sva̱ḥ-vidi̍ | di̱vi̱-spṛśi̍ | ā-hu̍tam | juṣṭa̍m | a̱gnau |
tasya̍ | bharma̍ṇe | bhuva̍nāya | de̱vāḥ | dharma̍ṇe | kam | sva̱dhayā̍ | pa̱pra̱tha̱nta̱ |
gī̱rṇam | bhuva̍nam | tama̍sā | apa̍-gūḻham | ā̱viḥ | sva̍ḥ | a̱bha̱va̱t | jā̱te | a̱gnau |
tasya̍ | de̱vāḥ | pṛ̱thi̱vī | dyauḥ | u̱ta | āpa̍ḥ | ara̍ṇayan | oṣa̍dhīḥ | sa̱khye | a̱sya̱ |
de̱vebhi̍ḥ | nu | i̱ṣi̱taḥ | ya̱jñiye̍bhiḥ | a̱gnim | sto̱ṣā̱ṇi̱ | a̱jara̍m | bṛ̱hanta̍m |
yaḥ | bhā̱nunā̍ | pṛ̱thi̱vīm | dyām | u̱ta | i̱mām | ā̱-ta̱tāna̍ | roda̍sī̱ iti̍ | a̱ntari̍kṣam |
yaḥ | hotā̍ | āsī̍t | pra̱tha̱maḥ | de̱va-ju̍ṣṭaḥ | yam | sa̱m-āñja̍n | ājye̍na | vṛ̱ṇā̱nāḥ |
saḥ | pa̱ta̱tri | i̱tva̱ram | sthāḥ | jaga̍t | yat | śvā̱tram | a̱gniḥ | a̱kṛ̱ṇo̱t | jā̱ta-ve̍dāḥ |
yat | jā̱ta̱-ve̱da̱ḥ | bhuva̍nasya | mū̱rdhan | ati̍ṣṭhaḥ | a̱gne̱ | sa̱ha | ro̱ca̱nena̍ |
tam | tvā̱ | a̱he̱ma̱ | ma̱ti-bhi̍ḥ | gī̱ḥ-bhiḥ | u̱kthaiḥ | saḥ | ya̱jñiya̍ḥ | a̱bha̱va̱ḥ | ro̱da̱si̱-prāḥ |
mū̱rdhā | bhu̱vaḥ | bha̱va̱ti̱ | nakta̍m | a̱gniḥ | tata̍ḥ | sūrya̍ḥ | jā̱ya̱te̱ | prā̱taḥ | u̱t-yan |
mā̱yām | ū̱m̐ iti̍ | tu | ya̱jñiyā̍nām | e̱tām | apa̍ḥ | yat | tūrṇi̍ḥ | cara̍ti | pra̱-jā̱nan |
dṛ̱śenya̍ḥ | yaḥ | ma̱hi̱nā | sam-i̍ddhaḥ | aro̍cata | di̱vi-yo̍niḥ | vi̱bhā-vā̍ |
tasmi̍n | a̱gnau | sū̱kta̱-vā̱kena̍ | de̱vāḥ | ha̱viḥ | viśve̍ | ā | a̱ju̱ha̱vu̱ḥ | ta̱nū̱-pāḥ |
sū̱kta̱-vā̱kam | pra̱tha̱mam | āt | it | a̱gnim | āt | it | ha̱viḥ | a̱ja̱na̱ya̱nta̱ | de̱vāḥ |
saḥ | e̱ṣā̱m | ya̱jñaḥ | a̱bha̱va̱t | ta̱nū̱-pāḥ | tam | dyauḥ | ve̱da̱ | tam | pṛ̱thi̱vī | tam | āpa̍ḥ |
yam | de̱vāsa̍ḥ | aja̍nayanta | a̱gnim | yasmi̍n | ā | aju̍havuḥ | bhuva̍nāni | viśvā̍ |
saḥ | a̱rciṣā̍ | pṛ̱thi̱vīm | dyām | u̱ta | i̱mām | ṛ̱ju̱-yamā̍naḥ | a̱ta̱pa̱t | ma̱hi̱-tvā |
stome̍na | hi | di̱vi | de̱vāsa̍ḥ | a̱gnim | ajī̍janan | śakti̍-bhiḥ | ro̱da̱si̱-prām |
tam | ū̱m̐ iti̍ | a̱kṛ̱ṇva̱n | tre̱dhā | bhu̱ve | kam | saḥ | oṣa̍dhīḥ | pa̱ca̱ti̱ | vi̱śva-rū̍pāḥ |
ya̱dā | it | e̱na̱m | ada̍dhuḥ | ya̱jñiyā̍saḥ | di̱vi | de̱vāḥ | sūrya̍m | ā̱di̱te̱yam |
ya̱dā | ca̱ri̱ṣṇū iti̍ | mi̱thu̱nau | abhū̍tām | āt | it | pra | a̱pa̱śya̱n | bhuva̍nāni | viśvā̍ |
viśva̍smai | a̱gnim | bhuva̍nāya | de̱vāḥ | vai̱śvā̱na̱ram | ke̱tum | ahnā̍m | a̱kṛ̱ṇva̱n |
ā | yaḥ | ta̱tāna̍ | u̱ṣasa̍ḥ | vi̱-bhā̱tīḥ | apo̱ iti̍ | ū̱rṇo̱ti̱ | tama̍ḥ | a̱rciṣā̍ | yan |
vai̱śvā̱na̱ram | ka̱vaya̍ḥ | ya̱jñiyā̍saḥ | a̱gnim | de̱vāḥ | a̱ja̱na̱ya̱n | a̱ju̱ryam |
nakṣa̍tram | pra̱tnam | ami̍nat | ca̱ri̱ṣṇu | ya̱kṣasya̍ | adhi̍-akṣam | ta̱vi̱ṣam | bṛ̱hanta̍m |
vai̱śvā̱na̱ram | vi̱śvahā̍ | dī̱di̱-vāṁsa̍m | mantrai̍ḥ | a̱gnim | ka̱vim | accha̍ | va̱dā̱ma̱ḥ |
yaḥ | ma̱hi̱mnā | pa̱ri̱-ba̱bhūva̍ | u̱rvī iti̍ | u̱ta | a̱vastā̍t | u̱ta | de̱vaḥ | pa̱rastā̍t |
dve iti̍ | sru̱tī iti̍ | a̱śṛ̱ṇa̱va̱m | pi̱tṝ̱ṇām | a̱ham | de̱vānā̍m | u̱ta | martyā̍nām |
tābhyā̍m | i̱dam | viśva̍m | eja̍t | sam | e̱ti̱ | yat | a̱nta̱rā | pi̱tara̍m | mā̱tara̍m | ca̱ |
dve iti̍ | sa̱mī̱cī iti̍ sa̱m-ī̱cī | bi̱bhṛ̱ta̱ḥ | cara̍ntam | śī̱rṣa̱taḥ | jā̱tam | mana̍sā | vi-mṛ̍ṣṭam |
saḥ | pra̱tyaṅ | viśvā̍ | bhuva̍nāni | ta̱sthau̱ | apra̍-yucchan | ta̱raṇi̍ḥ | bhrāja̍mānaḥ |
yatra̍ | vade̍te̱ iti̍ | ava̍raḥ | para̍ḥ | ca̱ | ya̱jña̱-nyo̍ḥ | ka̱ta̱raḥ | nau̱ | vi | ve̱da̱ |
ā | śe̱ku̱ḥ | it | sa̱dha̱-māda̍m | sakhā̍yaḥ | nakṣa̍nta | ya̱jñam | kaḥ | i̱dam | vi | vo̱ca̱t |
kati̍ | a̱gnaya̍ḥ | kati̍ | sūryā̍saḥ | kati̍ | u̱ṣasa̍ḥ | kati̍ | ū̱m̐ iti̍ | svi̱t | āpa̍ḥ |
na | u̱pa̱-spija̍m | va̱ḥ | pi̱ta̱ra̱ḥ | va̱dā̱mi̱ | pṛ̱cchāmi̍ | va̱ḥ | ka̱va̱ya̱ḥ | vi̱dmane̍ | kam |
yā̱va̱t-mā̱tram | u̱ṣasa̍ḥ | na | pratī̍kam | su̱-pa̱rṇya̍ḥ | vasa̍te | mā̱ta̱ri̱śva̱ḥ |
tāva̍t | da̱dhā̱ti̱ | upa̍ | ya̱jñam | ā̱-yan | brā̱hma̱ṇaḥ | hotu̍ḥ | ava̍raḥ | ni̱-sīda̍n |
indra̍m | sta̱va̱ | nṛ-ta̍mam | yasya̍ | ma̱hnā | vi̱-ba̱bā̱dhe | ro̱ca̱nā | vi | jmaḥ | antā̍n |
ā | yaḥ | pa̱prau | ca̱rṣa̱ṇi̱-dhṛt | vara̍ḥ-bhiḥ | pra | sindhu̍-bhyaḥ | ri̱ri̱cā̱naḥ | ma̱hi̱-tvā |
saḥ | sūrya̍ḥ | pari̍ | u̱ru | varā̍ṁsi | ā | indra̍ḥ | va̱vṛ̱tyā̱t | rathyā̍-iva | ca̱krā |
ati̍ṣṭhantam | a̱pa̱sya̍m | na | sarga̍m | kṛ̱ṣṇā | tamā̍ṁsi | tviṣyā̍ | ja̱ghā̱na̱ |
sa̱mā̱nam | a̱smai̱ | ana̍pa-vṛt | a̱rca̱ | kṣma̱yā | di̱vaḥ | asa̍mam | brahma̍ | navya̍m |
vi | yaḥ | pṛ̱ṣṭhā-i̍va | jani̍māni | a̱ryaḥ | indra̍ḥ | ci̱kāya̍ | na | sakhā̍yam | ī̱ṣe |
indrā̍ya | gira̍ḥ | ani̍śita-sargāḥ | a̱paḥ | pra | ī̱ra̱ya̱m | saga̍rasya | bu̱dhnāt |
yaḥ | akṣe̍ṇa-iva | ca̱kriyā̍ | śacī̍bhiḥ | viṣva̍k | ta̱stambha̍ | pṛ̱thi̱vīm | u̱ta | dyām |
āpā̍nta-manyuḥ | tṛ̱pala̍-prabharmā | dhuni̍ḥ | śimī̍-vān | śaru̍-mān | ṛ̱jī̱ṣī |
soma̍ḥ | viśvā̍ni | a̱ta̱sā | vanā̍ni | na | a̱rvāk | indra̍m | pra̱ti̱-mānā̍ni | de̱bhu̱ḥ |
na | yasya̍ | dyāvā̍pṛthi̱vī iti̍ | na | dhanva̍ | na | a̱ntari̍kṣam | na | adra̍yaḥ | soma̍ḥ | a̱kṣā̱riti̍ |
yat | a̱sya̱ | ma̱nyuḥ | a̱dhi̱-nī̱yamā̍naḥ | śṛ̱ṇāti̍ | vī̱ḻu | ru̱jati̍ | sthi̱rāṇi̍ |
ja̱ghāna̍ | vṛ̱tram | sva-dhi̍tiḥ | vanā̍-iva | ru̱roja̍ | pura̍ḥ | ara̍dat | na | sindhū̍n |
bi̱bheda̍ | gi̱rim | nava̍m | it | na | ku̱mbham | ā | gāḥ | indra̍ḥ | a̱kṛ̱ṇu̱ta̱ | sva̱yuk-bhi̍ḥ |
tvam | ha̱ | tyat | ṛ̱ṇa̱-yāḥ | i̱ndra̱ | dhīra̍ḥ | a̱siḥ | na | parva̍ | vṛ̱ji̱nā | śṛ̱ṇā̱si̱ |
pra | ye | mi̱trasya̍ | varu̍ṇasya | dhāma̍ | yuja̍m | na | janā̍ḥ | mi̱nanti̍ | mi̱tram |
pra | ye | mi̱tram | pra | a̱rya̱maṇa̍m | du̱ḥ-evā̍ḥ | pra | sa̱m-gira̍ḥ | pra | varu̍ṇam | mi̱nanti̍ |
ni | a̱mitre̍ṣu | va̱dham | i̱ndra̱ | tumra̍m | vṛṣa̍n | vṛṣā̍ṇam | a̱ru̱ṣam | śi̱śī̱hi̱ |
indra̍ḥ | di̱vaḥ | indra̍ḥ | ī̱śe̱ | pṛ̱thi̱vyāḥ | indra̍ḥ | a̱pām | indra̍ḥ | it | parva̍tānām |
indra̍ḥ | vṛ̱dhām | indra̍ḥ | it | medhi̍rāṇām | indra̍ḥ | kṣeme̍ | yoge̍ | havya̍ḥ | indra̍ḥ |
pra | a̱ktu-bhya̍ḥ | indra̍ḥ | pra | vṛ̱dhaḥ | aha̍-bhyaḥ | pra | a̱ntari̍kṣāt | pra | sa̱mu̱drasya̍ | dhā̱seḥ |
pra | vāta̍sya | pratha̍saḥ | pra | jmaḥ | antā̍t | pra | sindhu̍-bhyaḥ | ri̱ri̱ce̱ | pra | kṣi̱ti-bhya̍ḥ |
pra | śośu̍catyāḥ | u̱ṣasa̍ḥ | na | ke̱tuḥ | a̱si̱nvā | te̱ | va̱rta̱tā̱m | i̱ndra̱ | he̱tiḥ |
aśmā̍-iva | vi̱dhya̱ | di̱vaḥ | ā | sṛ̱jā̱naḥ | tapi̍ṣṭhena | heṣa̍sā | drogha̍-mitrān |
anu̍ | aha̍ | māsā̍ḥ | anu̍ | it | vanā̍ni | anu̍ | oṣa̍dhīḥ | anu̍ | parva̍tāsaḥ |
anu̍ | indra̍m | roda̍sī̱ iti̍ | vā̱va̱śā̱ne iti̍ | anu̍ | āpa̍ḥ | a̱ji̱ha̱ta̱ | jāya̍mānam |
karhi̍ | svi̱t | sā | te̱ | i̱ndra̱ | ce̱tyā | a̱sa̱t | a̱ghasya̍ | yat | bhi̱nada̍ḥ | rakṣa̍ḥ | ā̱-īṣa̍t |
mi̱tra̱-kruva̍ḥ | yat | śasa̍ne | na | gāva̍ḥ | pṛ̱thi̱vyāḥ | ā̱-pṛk | a̱mu̱yā | śaya̍nte |
śa̱tru̱-yanta̍ḥ | a̱bhi | ye | na̱ḥ | ta̱ta̱sre | mahi̍ | vrādha̍ntaḥ | o̱ga̱ṇāsa̍ḥ | i̱ndra̱ |
a̱ndhena̍ | a̱mitrā̍ḥ | tama̍sā | sa̱ca̱ntā̱m | su̱-jyo̱tiṣa̍ḥ | a̱ktava̍ḥ | tān | a̱bhi | syu̱riti̍ syuḥ |
pu̱rūṇi̍ | hi | tvā̱ | sava̍nā | janā̍nām | brahmā̍ṇi | manda̍n | gṛ̱ṇa̱tām | ṛṣī̍ṇām |
i̱mām | ā̱-ghoṣa̍n | ava̍sā | sa-hū̍tim | ti̱raḥ | viśvā̍n | arca̍taḥ | yā̱hi̱ | a̱rvāṅ |
e̱va | te̱ | va̱yam | i̱ndra̱ | bhu̱ñja̱tī̱nām | vi̱dyāma̍ | su̱-ma̱tī̱nām | navā̍nām |
vi̱dyāma̍ | vasto̍ḥ | ava̍sā | gṛ̱ṇanta̍ḥ | vi̱śvāmi̍trāḥ | u̱ta | te̱ | i̱ndra̱ | nū̱nam |
śu̱nam | hu̱ve̱ma̱ | ma̱gha-vā̍nam | indra̍m | a̱smin | bhare̍ | nṛ-ta̍mam | vāja̍-sātau |
śṛ̱ṇvanta̍m | u̱gram | ū̱taye̍ | sa̱mat-su̍ | ghnanta̍m | vṛ̱trāṇi̍ | sa̱m-jita̍m | dhanā̍nām |
sa̱hasra̍-śīrṣā | puru̍ṣaḥ | sa̱ha̱sra̱-a̱kṣaḥ | sa̱hasra̍-pāt |
saḥ | bhūmi̍m | vi̱śvata̍ḥ | vṛ̱tvā | ati̍ | a̱ti̱ṣṭha̱t | da̱śa̱-a̱ṅgu̱lam |
puru̍ṣaḥ | e̱va | i̱dam | sarva̍m | yat | bhū̱tam | yat | ca̱ | bhavya̍m |
u̱ta | a̱mṛ̱ta̱-tvasya̍ | īśā̍naḥ | yat | anne̍na | a̱ti̱-roha̍ti |
e̱tāvā̍n | a̱sya̱ | ma̱hi̱mā | ata̍ḥ | jyāyā̍n | ca̱ | puru̍ṣaḥ |
pāda̍ḥ | a̱sya̱ | viśvā̍ | bhū̱tāni̍ | tri̱-pāt | a̱sya̱ | a̱mṛta̍m | di̱vi |
tri̱-pāt | ū̱rdhva | ut | ai̱t | puru̍ṣaḥ | pāda̍ḥ | a̱sya̱ | i̱ha | a̱bha̱va̱t | puna̱riti̍ |
tata̍ḥ | viṣva̍ṅ | vi | a̱krā̱ma̱t | sā̱śa̱nā̱na̱śa̱ne iti̍ | a̱bhi |
tasmā̍t | vi̱-rāṭ | a̱jā̱ya̱ta̱ | vi̱-rāja̍ḥ | adhi̍ | puru̍ṣaḥ |
saḥ | jā̱taḥ | ati̍ | a̱ri̱cya̱ta̱ | pa̱ścāt | bhūmi̍m | atho̱ iti̍ | pu̱raḥ |
yat | puru̍ṣeṇa | ha̱viṣā̍ | de̱vāḥ | ya̱jñam | ata̍nvata |
va̱sa̱ntaḥ | a̱sya̱ | ā̱sī̱t | ājya̍m | grī̱ṣmaḥ | i̱dmaḥ | śa̱rat | ha̱viḥ |
tam | ya̱jñam | ba̱rhiṣi̍ | pra | au̱kṣa̱n | puru̍ṣam | jā̱tam | a̱gra̱taḥ |
tena̍ | de̱vāḥ | a̱ya̱ja̱nta̱ | sā̱dhyāḥ | ṛṣa̍yaḥ | ca̱ | ye |
tasmā̍t | ya̱jñāt | sa̱rva̱-huta̍ḥ | sam-bhṛ̍tam | pṛ̱ṣa̱t-ā̱jyam |
pa̱śūn | tān | ca̱kre̱ | vā̱ya̱vyā̍n | ā̱ra̱ṇyān | grā̱myāḥ | ca̱ | ye |
tasmā̍t | ya̱jñāt | sa̱rva̱-huta̍ḥ | ṛca̍ḥ | sāmā̍ni | ja̱jñi̱re̱ |
chandā̍ṁsi | ja̱jñi̱re̱ | tasmā̍t | yaju̍ḥ | tasmā̍t | a̱jā̱ya̱ta̱ |
tasmā̍t | aśvā̍ḥ | a̱jā̱ya̱nta̱ | ye | ke | ca̱ | u̱bha̱yāda̍taḥ |
gāva̍ḥ | ha̱ | ja̱jñi̱re̱ | tasmā̍t | tasmā̍t | jā̱tāḥ | a̱jā̱vaya̍ḥ |
yat | puru̍ṣam | vi | ada̍dhuḥ | ka̱ti̱dhā | vi | a̱ka̱lpa̱ya̱n |
mukha̍m | kim | a̱sya̱ | kau | bā̱hū iti̍ | kau | ū̱rū iti̍ | pādau̍ | u̱cye̱te̱ iti̍ |
brā̱hma̱ṇaḥ | a̱sya̱ | mukha̍m | ā̱sī̱t | bā̱hū iti̍ | rā̱ja̱nya̍ḥ | kṛ̱taḥ |
ū̱rū iti̍ | tat | a̱sya̱ | yat | vaiśya̍ḥ | pa̱t-bhyām | śū̱draḥ | a̱jā̱ya̱ta̱ |
ca̱ndramā̍ḥ | mana̍saḥ | jā̱taḥ | cakṣo̍ḥ | sūrya̍ḥ | a̱jā̱ya̱ta̱ |
mukhā̍t | indra̍ḥ | ca̱ | a̱gniḥ | ca̱ | prā̱ṇāt | vā̱yuḥ | a̱jā̱ya̱ta̱ |
nābhyā̍ḥ | ā̱sī̱t | a̱ntari̍kṣam | śī̱rṣṇaḥ | dyauḥ | sam | a̱va̱rta̱ta̱ |
pa̱t-bhyām | bhūmi̍ḥ | diśa̍ḥ | śrotrā̍t | tathā̍ | lo̱kān | a̱ka̱lpa̱ya̱n |
sa̱pta | a̱sya̱ | ā̱sa̱n | pa̱ri̱-dhaya̍ḥ | triḥ | sa̱pta | sa̱m-idha̍ḥ | kṛ̱tāḥ |
de̱vāḥ | yat | ya̱jñam | ta̱nvā̱nāḥ | aba̍dhnan | puru̍ṣam | pa̱śum |
ya̱jñena̍ | ya̱jñam | a̱ya̱ja̱nta̱ | de̱vāḥ | tāni̍ | dharmā̍ṇi | pra̱tha̱māni̍ | ā̱sa̱n |
te | ha̱ | nāka̍m | ma̱hi̱māna̍ḥ | sa̱ca̱nta̱ | yatra̍ | pūrve̍ | sā̱dhyāḥ | santi̍ | de̱vāḥ |
sam | jā̱gṛ̱vat-bhi̍ḥ | jara̍māṇaḥ | i̱dhya̱te̱ | dame̍ | damū̍nāḥ | i̱ṣaya̍n | i̱ḻaḥ | pa̱de |
viśva̍sya | hotā̍ | ha̱viṣa̍ḥ | vare̍ṇyaḥ | vi̱-bhuḥ | vi̱bhā-vā̍ | su̱-sakhā̍ | sa̱khi̱-ya̱te |
saḥ | da̱rśa̱ta̱-śrīḥ | ati̍thiḥ | gṛ̱he-gṛ̍he | vane̍-vane | śi̱śri̱ye̱ | ta̱kva̱vīḥ-i̍va |
jana̍m-janam | janya̍ḥ | na | ati̍ | ma̱nya̱te̱ | viśa̍ḥ | ā | kṣe̱ti̱ | vi̱śya̍ḥ | viśa̍m-viśam |
su̱-dakṣa̍ḥ | dakṣai̍ḥ | kratu̍nā | a̱si̱ | su̱-kratu̍ḥ | agne̍ | ka̱viḥ | kāvye̍na | a̱si̱ | vi̱śva̱-vit |
vasu̍ḥ | vasū̍nām | kṣa̱ya̱si̱ | tvam | eka̍ḥ | it | dyāvā̍ | ca̱ | yāni̍ | pṛ̱thi̱vī iti̍ | ca̱ | puṣya̍taḥ |
pra̱-jā̱nan | a̱gne̱ | tava̍ | yoni̍m | ṛ̱tviya̍m | iḻā̍yāḥ | pa̱de | ghṛ̱ta-va̍ntam | ā | a̱sa̱da̱ḥ |
ā | te̱ | ci̱ki̱tre̱ | u̱ṣasā̍m-iva | eta̍yaḥ | a̱re̱pasa̍ḥ | sūrya̍sya-iva | ra̱śmaya̍ḥ |
tava̍ | śriya̍ḥ | va̱rṣya̍sya-iva | vi̱-dyuta̍ḥ | ci̱trāḥ | ci̱ki̱tre̱ | u̱ṣasā̍m | na | ke̱tava̍ḥ |
yat | oṣa̍dhīḥ | a̱bhi-sṛ̍ṣṭaḥ | vanā̍ni | ca̱ | pari̍ | sva̱yam | ci̱nu̱ṣe | anna̍m | ā̱sye̍ |
tam | oṣa̍dhīḥ | da̱dhi̱re̱ | garbha̍m | ṛ̱tviya̍m | tam | āpa̍ḥ | a̱gnim | ja̱na̱ya̱nta̱ | mā̱tara̍ḥ |
tam | it | sa̱mā̱nam | va̱nina̍ḥ | ca̱ | vī̱rudha̍ḥ | a̱ntaḥ-va̍tīḥ | ca̱ | suva̍te | ca̱ | vi̱śvahā̍ |
vāta̍-upadhūtaḥ | i̱ṣi̱taḥ | vaśā̍n | anu̍ | tṛ̱ṣu | yat | annā̍ | vevi̍ṣat | vi̱-tiṣṭha̍se |
ā | te̱ | ya̱ta̱nte̱ | ra̱thya̍ḥ | yathā̍ | pṛtha̍k | śardhā̍ṁsi | a̱gne̱ | a̱jarā̍ṇi | dhakṣa̍taḥ |
me̱dhā̱-kā̱ram | vi̱datha̍sya | pra̱-sādha̍nam | a̱gnim | hotā̍ram | pa̱ri̱-bhūta̍mam | ma̱tim |
tam | it | arbhe̍ | ha̱viṣi̍ | ā | sa̱mā̱nam | it | tam | it | ma̱he | vṛ̱ṇa̱te̱ | na | a̱nyam | tvat |
tvām | it | atra̍ | vṛ̱ṇa̱te̱ | tvā̱-yava̍ḥ | hotā̍ram | a̱gne̱ | vi̱dathe̍ṣu | ve̱dhasa̍ḥ |
yat | de̱va̱-yanta̍ḥ | dadha̍ti | prayā̍ṁsi | te̱ | ha̱viṣma̍ntaḥ | mana̍vaḥ | vṛ̱kta-ba̍rhiṣaḥ |
tava̍ | a̱gne̱ | ho̱tram | tava̍ | po̱tram | ṛ̱tviya̍m | tava̍ | ne̱ṣṭram | tvam | a̱gnit | ṛ̱ta̱-ya̱taḥ |
tava̍ | pra̱-śā̱stram | tvam | a̱dhva̱ri̱-ya̱si̱ | bra̱hmā | ca̱ | asi̍ | gṛ̱ha-pa̍tiḥ | ca̱ | na̱ḥ | dame̍ |
yaḥ | tubhya̍m | a̱gne̱ | a̱mṛtā̍ya | martya̍ḥ | sa̱m-idhā̍ | dāśa̍t | u̱ta | vā̱ | ha̱viḥ-kṛ̍ti |
tasya̍ | hotā̍ | bha̱va̱si̱ | yāsi̍ | dū̱tya̍m | upa̍ | brū̱ṣe̱ | yaja̍si | a̱dhva̱ri̱-yasi̍ |
i̱māḥ | a̱smai̱ | ma̱taya̍ḥ | vāca̍ḥ | a̱smat | ā | ṛca̍ḥ | gira̍ḥ | su̱-stu̱taya̍ḥ | sam | a̱gma̱ta̱ |
va̱su̱-yava̍ḥ | vasa̍ve | jā̱ta-ve̍dase | vṛ̱ddhāsu̍ | ci̱t | vardha̍naḥ | yāsu̍ | cā̱kana̍t |
i̱mām | pra̱tnāya̍ | su̱-stu̱tim | navī̍yasīm | vo̱ceya̍m | a̱smai̱ | u̱śa̱te | śṛ̱ṇotu̍ | na̱ḥ |
bhū̱yāḥ | anta̍rā | hṛ̱di | a̱sya̱ | ni̱-spṛśe̍ | jā̱yā-i̍va | patye̍ | u̱śa̱tī | su̱-vāsā̍ḥ |
yasmi̍n | aśvā̍saḥ | ṛ̱ṣa̱bhāsa̍ḥ | u̱kṣaṇa̍ḥ | va̱śāḥ | me̱ṣāḥ | a̱va̱-sṛ̱ṣṭāsa̍ḥ | ā-hu̍tāḥ |
kī̱lā̱la̱-pe | soma̍-pṛṣṭhāya | ve̱dhase̍ | hṛ̱dā | ma̱tim | ja̱na̱ye̱ | cāru̍m | a̱gnaye̍ |
ahā̍vi | a̱gne̱ | ha̱viḥ | ā̱sye̍ | te̱ | sru̱ci-i̍va | ghṛ̱tam | ca̱mvi̍-iva | soma̍ḥ |
vā̱ja̱-sani̍m | ra̱yim | a̱sme iti̍ | su̱-vīra̍m | pra̱-śa̱stam | dhe̱hi̱ | ya̱śasa̍m | bṛ̱hanta̍m |
ya̱jñasya̍ | va̱ḥ | ra̱thya̍m | vi̱śpati̍m | vi̱śām | hotā̍ram | a̱ktoḥ | ati̍thim | vi̱bhā-va̍sum |
śoca̍n | śuṣkā̍su | hari̍ṇīṣu | jarbhu̍rat | vṛṣā̍ | ke̱tuḥ | ya̱ja̱taḥ | dyām | a̱śā̱ya̱ta̱ |
i̱mam | a̱ñja̱ḥ-pām | u̱bhaye̍ | a̱kṛ̱ṇva̱ta̱ | dha̱rmāṇa̍m | a̱gnim | vi̱datha̍sya | sādha̍nam |
a̱ktum | na | ya̱hvam | u̱ṣasa̍ḥ | pu̱raḥ-hi̍tam | tanū̱3̱̍-napā̍tam | a̱ru̱ṣasya̍ | ni̱ṁsa̱te̱ |
baṭ | a̱sya̱ | nī̱thā | vi | pa̱ṇeḥ | ca̱ | ma̱nma̱he̱ | va̱yāḥ | a̱sya̱ | pra-hu̍tāḥ | ā̱su̱ḥ | atta̍ve |
ya̱dā | gho̱rāsa̍ḥ | a̱mṛ̱ta̱-tvam | āśa̍ta | āt | it | jana̍sya | daivya̍sya | ca̱rki̱ra̱n |
ṛ̱tasya̍ | hi | pra-si̍tiḥ | dyauḥ | u̱ru | vyaca̍ḥ | nama̍ḥ | ma̱hī | a̱rama̍tiḥ | panī̍yasī |
indra̍ḥ | mi̱traḥ | varu̍ṇaḥ | sam | ci̱ki̱tri̱re̱ | atho̱ iti̍ | bhaga̍ḥ | sa̱vi̱tā | pū̱ta-da̍kṣasaḥ |
pra | ru̱dreṇa̍ | ya̱yinā̍ | ya̱nti̱ | sindha̍vaḥ | ti̱raḥ | ma̱hīm | a̱rama̍tim | da̱dha̱nvi̱re̱ |
yebhi̍ḥ | pari̍-jmā | pa̱ri̱-yan | u̱ru | jraya̍ḥ | vi | roru̍vat | ja̱ṭhare̍ | viśva̍m | u̱kṣate̍ |
krā̱ṇāḥ | ru̱drāḥ | ma̱ruta̍ḥ | vi̱śva-kṛ̍ṣṭayaḥ | di̱vaḥ | śye̱nāsa̍ḥ | asu̍rasya | nī̱ḻaya̍ḥ |
tebhi̍ḥ | ca̱ṣṭe̱ | varu̍ṇaḥ | mi̱traḥ | a̱rya̱mā | indra̍ḥ | de̱vebhi̍ḥ | a̱rva̱śebhi̍ḥ | arva̍śaḥ |
indre̍ | bhuja̍m | śa̱śa̱mā̱nāsa̍ḥ | ā̱śa̱ta̱ | sūra̍ḥ | dṛśī̍ke | vṛṣa̍ṇaḥ | ca̱ | pauṁsye̍ |
pra | ye | nu | a̱sya̱ | a̱rhaṇā̍ | ta̱ta̱kṣi̱re | yuja̍m | vajra̍m | nṛ̱-sada̍neṣu | kā̱rava̍ḥ |
sūra̍ḥ | ci̱t | ā | ha̱rita̍ḥ | a̱sya̱ | rī̱ra̱ma̱t | indrā̍t | ā | kaḥ | ci̱t | bha̱ya̱te̱ | tavī̍yasaḥ |
bhī̱masya̍ | vṛṣṇa̍ḥ | ja̱ṭharā̍t | a̱bhi̱-śvasa̍ḥ | di̱ve-di̍ve | sahu̍riḥ | sta̱n | abā̍dhitaḥ |
stoma̍m | va̱ḥ | a̱dya | ru̱drāya̍ | śikva̍se | kṣa̱yat-vī̍rāya | nama̍sā | di̱di̱ṣṭa̱na̱ |
yebhi̍ḥ | śi̱vaḥ | sva-vā̍n | e̱va̱yāva̍-bhiḥ | di̱vaḥ | sisa̍kti | sva-ya̍śāḥ | nikā̍ma-bhiḥ |
te | hi | pra̱-jāyā̍ḥ | abha̍ranta | vi | śrava̍ḥ | bṛha̱spati̍ḥ | vṛ̱ṣa̱bhaḥ | soma̍-jāmayaḥ |
ya̱jñaiḥ | atha̍rvā | pra̱tha̱maḥ | vi | dhā̱ra̱ya̱t | de̱vāḥ | dakṣai̍ḥ | bhṛga̍vaḥ | sam | ci̱ki̱tri̱re̱ |
te | hi | dyāvā̍pṛthi̱vī iti̍ | bhūri̍-retasā | narā̱śaṁsa̍ḥ | catu̍ḥ-aṅgaḥ | ya̱maḥ | adi̍tiḥ |
de̱vaḥ | tvaṣṭā̍ | dra̱vi̱ṇa̱ḥ-dāḥ | ṛ̱bhu̱kṣaṇa̍ḥ | pra | ro̱da̱sī iti̍ | ma̱ruta̍ḥ | viṣṇu̍ḥ | a̱rhi̱re̱ |
u̱ta | syaḥ | na̱ḥ | u̱śijā̍m | u̱rvi̱yā | ka̱viḥ | ahi̍ḥ | śṛ̱ṇo̱tu̱ | bu̱dhnya̍ḥ | havī̍mani |
sūryā̱māsā̍ | vi̱-cara̍ntā | di̱vi̱-kṣitā̍ | dhi̱yā | śa̱mī̱na̱hu̱ṣī̱ iti̍ | a̱sya | bo̱dha̱ta̱m |
pra | na̱ḥ | pū̱ṣā | ca̱ratha̍m | vi̱śva-de̍vyaḥ | a̱pām | napā̍t | a̱va̱tu̱ | vā̱yuḥ | i̱ṣṭaye̍ |
ā̱tmāna̍m | vasya̍ḥ | a̱bhi | vāta̍m | a̱rca̱ta̱ | tat | a̱śvi̱nā̱ | su̱-ha̱vā̱ | yāma̍ni | śru̱ta̱m |
vi̱śām | ā̱sām | abha̍yānām | a̱dhi̱-kṣita̍m | gī̱ḥ-bhiḥ | ū̱m̐ iti̍ | sva-ya̍śasam | gṛ̱ṇī̱ma̱si̱ |
gnābhi̍ḥ | viśvā̍bhiḥ | adi̍tim | a̱na̱rvaṇa̍m | a̱ktoḥ | yuvā̍nam | nṛ̱-manā̍ḥ | adha̍ | pati̍m |
rebha̍t | atra̍ | ja̱nuṣā̍ | pūrva̍ḥ | aṅgi̍rāḥ | grāvā̍ṇaḥ | ū̱rdhvāḥ | a̱bhi | ca̱kṣu̱ḥ | a̱dhva̱ram |
yebhi̍ḥ | vi-hā̍yāḥ | abha̍vat | vi̱-ca̱kṣa̱ṇaḥ | pātha̍ḥ | su̱-meka̍m | sva-dhi̍tiḥ | vana̍n-vati |
mahi̍ | dyā̱vā̱pṛ̱thi̱vī̱ iti̍ | bhū̱ta̱m | u̱rvī iti̍ | nārī̱ iti̍ | ya̱hvī iti̍ | na | roda̍sī̱ iti̍ | sada̍m | na̱ḥ |
tebhi̍ḥ | na̱ḥ | pā̱ta̱m | sahya̍saḥ | e̱bhiḥ | na̱ḥ | pā̱ta̱m | śū̱ṣaṇi̍ |
ya̱jñe-ya̍jñe | saḥ | martya̍ḥ | de̱vān | sa̱pa̱rya̱ti̱ |
yaḥ | su̱mnaiḥ | dī̱rgha̱śrut-ta̍maḥ | ā̱-vivā̍sāti | e̱nā̱n |
viśve̍ṣām | i̱ra̱jya̱va̱ḥ | de̱vānā̍m | vāḥ | ma̱haḥ |
viśve̍ | hi | vi̱śva-ma̍hasaḥ | viśve̍ | ya̱jñeṣu̍ | ya̱jñiyā̍ḥ |
te | gha̱ | rājā̍naḥ | a̱mṛta̍sya | ma̱ndrāḥ | a̱rya̱mā | mi̱traḥ | varu̍ṇaḥ | pari̍-jmā |
kat | ru̱draḥ | nṛ̱ṇām | stu̱taḥ | ma̱ruta̍ḥ | pū̱ṣaṇa̍ḥ | bhaga̍ḥ |
u̱ta | na̱ḥ | nakta̍m | a̱pām | vṛ̱ṣa̱ṇva̱sū̱ iti̍ vṛṣaṇ-vasū | sūryā̱māsā̍ | sada̍nāya | sa̱-dha̱nyā̍ |
sacā̍ | yat | sādi̍ | e̱ṣā̱m | ahi̍ḥ | bu̱dhneṣu̍ | bu̱dhnya̍ḥ |
u̱ta | na̱ḥ | de̱vau | a̱śvinā̍ | śu̱bhaḥ | patī̱ iti̍ | dhāma̍-bhiḥ | mi̱trāvaru̍ṇau | u̱ru̱ṣya̱tā̱m |
ma̱haḥ | saḥ | rā̱yaḥ | ā | ī̱ṣa̱te̱ | ati̍ | dhanva̍-iva | du̱ḥ-i̱tā |
u̱ta | na̱ḥ | ru̱drā | ci̱t | mṛ̱ḻa̱tā̱m | a̱śvinā̍ | viśve̍ | de̱vāsa̍ḥ | ratha̱ḥpati̍ḥ | bhaga̍ḥ |
ṛ̱bhuḥ | vāja̍ḥ | ṛ̱bhu̱kṣa̱ṇa̱ḥ | pari̍-jmā | vi̱śva̱-ve̱da̱sa̱ḥ |
ṛ̱bhuḥ | ṛ̱bhu̱kṣāḥ | ṛ̱bhuḥ | vi̱dha̱taḥ | mada̍ḥ | ā | te̱ | harī̱ iti̍ | jū̱ju̱vā̱nasya̍ | vā̱jinā̍ |
du̱stara̍m | yasya̍ | sāma̍ | ci̱t | ṛdha̍k | ya̱jñaḥ | na | mānu̍ṣaḥ |
kṛ̱dhi | na̱ḥ | ahra̍yaḥ | de̱va̱ | sa̱vi̱ta̱riti̍ | saḥ | ca̱ | stu̱ṣe̱ | ma̱ghonā̍m |
sa̱ho iti̍ | na̱ḥ | indra̍ḥ | vahni̍-bhiḥ | ni | e̱ṣā̱m | ca̱rṣa̱ṇī̱nām | ca̱kram | ra̱śmim | na | yo̱yu̱ve̱ |
ā | e̱ṣu̱ | dyā̱vā̱pṛ̱thi̱vī̱ iti̍ | dhā̱ta̱m | ma̱hat | a̱sme iti̍ | vī̱reṣu̍ | vi̱śva-ca̍rṣaṇi | śrava̍ḥ |
pṛ̱kṣam | vāja̍sya | sā̱taye̍ | pṛ̱kṣam | rā̱yā | u̱ta | tu̱rvaṇe̍ |
e̱tam | śaṁsa̍m | i̱ndra̱ | a̱sma̱-yuḥ | tvam | kū-ci̍t | santa̍m | sa̱ha̱sā̱-va̱n | a̱bhiṣṭa̍ye | sadā̍ | pā̱hi̱ | a̱bhiṣṭa̍ye |
me̱datā̍m | ve̱datā̍ | va̱so̱ iti̍ |
e̱tam | me̱ | stoma̍m | ta̱nā | na | sūrye̍ | dyu̱tat-yā̍mānam | va̱vṛ̱dha̱nta̱ | nṛ̱ṇām |
sa̱m-vana̍nam | na | aśvya̍m | taṣṭā̍-iva | ana̍pa-cyutam |
va̱varta̍ | yeṣā̍m | rā̱yā | yu̱ktā | e̱ṣā̱m | hi̱ra̱ṇyayī̍ |
ne̱ma-dhi̍tā | na | pauṁsyā̍ | vṛthā̍-iva | vi̱ṣṭa-a̍ntā |
pra | tat | du̱ḥ-śīme̍ | pṛtha̍vāne | ve̱ne | pra | rā̱me | vo̱ca̱m | asu̍re | ma̱ghava̍t-su |
ye | yu̱ktvāya̍ | pañca̍ | śa̱tā | a̱sma̱-yu | pa̱thā | vi̱-śrāvi̍ | e̱ṣā̱m |
adhi̍ | it | nu | atra̍ | sa̱pta̱tim | ca̱ | sa̱pta | ca̱ |
sa̱dyaḥ | di̱di̱ṣṭa̱ | tānva̍ḥ | sa̱dyaḥ | di̱di̱ṣṭa̱ | pā̱rthyaḥ | sa̱dyaḥ | di̱di̱ṣṭa̱ | mā̱ya̱vaḥ |
pra | e̱te | va̱da̱ntu̱ | pra | va̱yam | va̱dā̱ma̱ | grāva̍-bhyaḥ | vāca̍m | va̱da̱ta̱ | vada̍t-bhyaḥ |
yat | a̱dra̱ya̱ḥ | pa̱rva̱tā̱ḥ | sā̱kam | ā̱śava̱ḥ | śloka̍m | ghoṣa̍m | bhara̍tha | indrā̍ya | so̱mina̍ḥ |
e̱te | va̱da̱nti̱ | śa̱ta-va̍t | sa̱hasra̍-vat | a̱bhi | kra̱nda̱nti̱ | hari̍tebhiḥ | ā̱sa-bhi̍ḥ |
vi̱ṣṭvī | grāvā̍ṇaḥ | su̱-kṛta̍ḥ | su̱-kṛ̱tyayā̍ | hotu̍ḥ | ci̱t | pūrve̍ | ha̱vi̱ḥ-adya̍m | ā̱śa̱ta̱ |
e̱te | va̱da̱nti̱ | avi̍dan | a̱nā | madhu̍ | ni | ū̱ṅkha̱ya̱nte̱ | adhi̍ | pa̱kve | āmi̍ṣi |
vṛ̱kṣasya̍ | śākhā̍m | a̱ru̱ṇasya̍ | bapsa̍taḥ | te̱ | sūbha̍rvāḥ | vṛ̱ṣa̱bhāḥ | pra | ī̱m | a̱rā̱vi̱ṣu̱ḥ |
bṛ̱hat | va̱da̱nti̱ | ma̱di̱reṇa̍ | ma̱ndinā̍ | indra̍m | krośa̍ntaḥ | a̱vi̱da̱n | a̱nā | madhu̍ |
sa̱m-rabhya̍ | dhīrā̍ḥ | svasṛ̍-bhiḥ | a̱na̱rti̱ṣu̱ḥ | ā̱-gho̱ṣaya̍ntaḥ | pṛ̱thi̱vīm | u̱pa̱bdi-bhi̍ḥ |
su̱-pa̱rṇāḥ | vāca̍m | a̱kra̱ta̱ | upa̍ | dyavi̍ | ā̱-kha̱re | kṛṣṇā̍ḥ | i̱ṣi̱rāḥ | a̱na̱rti̱ṣu̱ḥ |
nya̍k | ni | ya̱nti̱ | upa̍rasya | ni̱ḥ-kṛ̱tam | pu̱ru | reta̍ḥ | da̱dhi̱re̱ | sū̱rya̱-śvita̍ḥ |
u̱grāḥ-i̍va | pra̱-vaha̍ntaḥ | sa̱m-āya̍muḥ | sā̱kam | yu̱ktāḥ | vṛṣa̍ṇaḥ | bibhra̍taḥ | dhura̍ḥ |
yat | śva̱santa̍ḥ | ja̱gra̱sā̱nāḥ | arā̍viṣuḥ | śṛ̱ṇve | e̱ṣā̱m | pro̱thatha̍ḥ | arva̍tām-iva |
daśā̍vani-bhyaḥ | daśa̍-kakṣyebhyaḥ | daśa̍-yoktrebhyaḥ | daśa̍-yojanebhyaḥ |
daśā̍bhīśu-bhyaḥ | a̱rca̱ta̱ | a̱jare̍bhyaḥ | daśa̍ | dhura̍ḥ | daśa̍ | yu̱ktāḥ | vaha̍t-bhyaḥ |
te | adra̍yaḥ | daśa̍-yantrāsaḥ | ā̱śava̍ḥ | teṣā̍m | ā̱-dhāna̍m | pari̍ | e̱ti̱ | ha̱rya̱tam |
te | ū̱m̐ iti̍ | su̱tasya̍ | so̱myasya̍ | andha̍saḥ | a̱ṁśoḥ | pī̱yūṣa̍m | pra̱tha̱masya̍ | bhe̱ji̱re̱ |
te | so̱ma̱-ada̍ḥ | harī̱ iti̍ | indra̍sya | ni̱ṁsa̱te̱ | a̱ṁśum | du̱hanta̍ḥ | adhi̍ | ā̱sa̱te̱ | gavi̍ |
tebhi̍ḥ | du̱gdham | pa̱pi̱-vān | so̱myam | madhu̍ | indra̍ḥ | va̱rdha̱te̱ | pratha̍te | vṛ̱ṣa̱-yate̍ |
vṛṣā̍ | va̱ḥ | a̱ṁśuḥ | na | kila̍ | ri̱ṣā̱tha̱na̱ | iḻā̍-vantaḥ | sada̍m | it | stha̱na̱ | āśi̍tāḥ |
rai̱va̱tyā-i̍va | maha̍sā | cāra̍vaḥ | stha̱na̱ | yasya̍ | grā̱vā̱ṇa̱ḥ | aju̍ṣadhvam | a̱dhva̱ram |
tṛ̱di̱lāḥ | atṛ̍dilāsaḥ | adra̍yaḥ | a̱śra̱ma̱ṇāḥ | aśṛ̍thitāḥ | amṛ̍tyavaḥ |
a̱nā̱tu̱rāḥ | a̱jarā̍ḥ | stha̱ | ama̍viṣṇavaḥ | su̱-pī̱vasa̍ḥ | atṛ̍ṣitāḥ | atṛ̍ṣṇa-jaḥ |
dhru̱vāḥ | e̱va | va̱ḥ | pi̱tara̍ḥ | yu̱ge-yu̍ge | kṣema̍-kāmāsaḥ | sada̍saḥ | na | yu̱ñja̱te̱ |
a̱ju̱ryāsa̍ḥ | ha̱ri̱-sāca̍ḥ | ha̱ridra̍vaḥ | ā | dyām | rave̍ṇa | pṛ̱thi̱vīm | a̱śu̱śra̱vu̱ḥ |
tat | it | va̱da̱nti̱ | adra̍yaḥ | vi̱-moca̍ne | yāma̍n | a̱ñja̱ḥpāḥ-i̍va | gha̱ | it | u̱pa̱bdi-bhi̍ḥ |
vapa̍ntaḥ | bīja̍m-iva | dhā̱nya̱-kṛta̍ḥ | pṛ̱ñcanti̍ | soma̍m | na | mi̱na̱nti̱ | bapsa̍taḥ |
su̱te | a̱dhva̱re | adhi̍ | vāca̍m | a̱kra̱ta̱ | ā | krī̱ḻaya̍ḥ | na | mā̱tara̍m | tu̱danta̍ḥ |
vi | su | mu̱ñca̱ | su̱su̱-vuṣa̍ḥ | ma̱nī̱ṣām | vi | va̱rta̱ntā̱m | adra̍yaḥ | cāya̍mānāḥ |
ha̱ye | jāye̍ | mana̍sā | tiṣṭha̍ | gho̱re̱ | vacā̍ṁsi | mi̱śrā | kṛ̱ṇa̱vā̱va̱hai̱ | nu |
na | nau̱ | mantrā̍ḥ | anu̍ditāsaḥ | e̱te | maya̍ḥ | ka̱ra̱n | para̍-tare | ca̱na | aha̍n |
kim | e̱tā | vā̱cā | kṛ̱ṇa̱va̱ | tava̍ | a̱ham | pra | a̱kra̱mi̱ṣa̱m | u̱ṣasā̍m | a̱gri̱yā-i̍va |
purū̍ravaḥ | puna̍ḥ | asta̍m | parā̍ | i̱hi̱ | du̱ḥ-ā̱pa̱nā | vāta̍ḥ-iva | a̱ham | a̱smi̱ |
iṣu̍ḥ | na | śri̱ye | i̱ṣu̱-dheḥ | a̱sa̱nā | go̱-sāḥ | śa̱ta̱-sāḥ | na | raṁhi̍ḥ |
a̱vīre̍ | kratau̍ | vi | da̱vi̱dyu̱ta̱t | na | urā̍ | na | mā̱yum | ci̱ta̱ya̱nta̱ | dhuna̍yaḥ |
sā | vasu̍ | dadha̍tī | śvaśu̍rāya | vaya̍ḥ | uṣa̍ḥ | yadi̍ | vaṣṭi̍ | anti̍-gṛhāt |
asta̍m | na̱na̱kṣe̱ | yasmi̍n | cā̱kan | divā̍ | nakta̍m | śna̱thi̱tā | vai̱ta̱sena̍ |
triḥ | sma̱ | mā̱ | ahna̍ḥ | śna̱tha̱ya̱ḥ | vai̱ta̱sena̍ | u̱ta | sma̱ | me̱ | avya̍tyai | pṛ̱ṇā̱si̱ |
purū̍ravaḥ | anu̍ | te̱ | keta̍m | ā̱ya̱m | rājā̍ | me̱ | vī̱ra̱ | ta̱nva̍ḥ | tat | ā̱sī̱ḥ |
yā | su̱-jū̱rṇiḥ | śreṇi̍ḥ | su̱mne-ā̍piḥ | hra̱de-ca̍kṣuḥ | na | gra̱nthinī̍ | ca̱ra̱ṇyuḥ |
tāḥ | a̱ñjaya̍ḥ | a̱ru̱ṇaya̍ḥ | na | sa̱sru̱ḥ | śri̱ye | gāva̍ḥ | na | dhe̱nava̍ḥ | a̱na̱va̱nta̱ |
sam | a̱smi̱n | jāya̍māne | ā̱sa̱ta̱ | gnāḥ | u̱ta | ī̱m | a̱va̱rdha̱n | na̱dya̍ḥ | sva-gū̍rtāḥ |
ma̱he | yat | tvā̱ | pu̱rū̱ra̱va̱ḥ | raṇā̍ya | ava̍rdhayan | da̱syu̱-hatyā̍ya | de̱vāḥ |
sacā̍ | yat | ā̱su̱ | jaha̍tīṣu | atka̍m | amā̍nuṣīṣu | mānu̍ṣaḥ | ni̱-seve̍ |
apa̍ | sma̱ | mat | ta̱rasa̍ntī | na | bhu̱jyuḥ | tāḥ | a̱tra̱sa̱n | ra̱tha̱-spṛśa̍ḥ | na | aśvā̍ḥ |
yat | ā̱su̱ | marta̍ḥ | a̱mṛtā̍su | ni̱-spṛk | sam | kṣo̱ṇībhi̍ḥ | kratu̍-bhiḥ | na | pṛ̱ṅkte |
tāḥ | ā̱taya̍ḥ | na | ta̱nva̍ḥ | śu̱mbha̱ta̱ | svāḥ | aśvā̍saḥ | na | krī̱ḻaya̍ḥ | danda̍śānāḥ |
vi̱-dyut | na | yā | pata̍ntī | davi̍dyot | bhara̍ntī | me̱ | apyā̍ | kāmyā̍ni |
jani̍ṣṭo̱ iti̍ | a̱paḥ | narya̍ḥ | su-jā̍taḥ | pra | u̱rvaśī̍ | ti̱ra̱ta̱ | dī̱rgham | āyu̍ḥ |
ja̱jñi̱ṣe | i̱tthā | go̱-pīthyā̍ya | hi | da̱dhātha̍ | tat | pu̱rū̱ra̱va̱ḥ | me̱ | oja̍ḥ |
aśā̍sam | tvā̱ | vi̱duṣī̍ | sasmi̍n | aha̍n | na | me̱ | ā | a̱śṛ̱ṇo̱ḥ | kim | a̱bhuk | va̱dā̱si̱ |
ka̱dā | sū̱nuḥ | pi̱tara̍m | jā̱taḥ | i̱cchā̱t | ca̱kran | na | aśru̍ | va̱rta̱ya̱t | vi̱-jā̱nan |
kaḥ | daṁpa̍tī̱ iti̱ dam-pa̍tī | sa-ma̍nasā | vi | yū̱yo̱t | adha̍ | yat | a̱gniḥ | śvaśu̍reṣu | dīda̍yat |
prati̍ | bra̱vā̱ṇi̱ | va̱rtaya̍te | aśru̍ | ca̱kran | na | kra̱nda̱t | ā̱-dhye̍ | śi̱vāyai̍ |
pra | tat | te̱ | hi̱na̱va̱ | yat | te̱ | a̱sme iti̍ | parā̍ | i̱hi̱ | asta̍m | na̱hi | mū̱ra̱ | mā̱ | āpa̍ḥ |
su̱-de̱vaḥ | a̱dya | pra̱-pate̍t | anā̍vṛt | pa̱rā̱-vata̍m | pa̱ra̱mām | ganta̱vai | ū̱m̐ iti̍ |
adha̍ | śayī̍ta | niḥ-ṛ̍teḥ | u̱pa-sthe̍ | adha̍ | e̱na̱m | vṛkā̍ḥ | ra̱bha̱sāsa̍ḥ | a̱dyuḥ |
purū̍ravaḥ | mā | mṛ̱thā̱ḥ | mā | pra | pa̱pta̱ḥ | mā | tvā̱ | vṛkā̍saḥ | aśi̍vāsaḥ | ū̱m̐ iti̍ | kṣa̱n |
na | vai | straiṇā̍ni | sa̱khyāni̍ | sa̱nti̱ | sā̱lā̱vṛ̱kāṇā̍m | hṛda̍yāni | e̱tā |
yat | vi-rū̍pā | aca̍ram | martye̍ṣu | ava̍sam | rātrī̍ḥ | śa̱rada̍ḥ | cata̍sraḥ |
ghṛ̱tasya̍ | sto̱kam | sa̱kṛt | ahna̍ḥ | ā̱śnā̱m | tāt | e̱va | i̱dam | ta̱tṛ̱pā̱ṇā | ca̱rā̱mi̱ |
a̱nta̱ri̱kṣa̱-prām | raja̍saḥ | vi̱-mānī̍m | upa̍ | śi̱kṣā̱mi̱ | u̱rvaśī̍m | vasi̍ṣṭhaḥ |
upa̍ | tvā̱ | rā̱tiḥ | su̱-kṛ̱tasya̍ | tiṣṭhā̍t | ni | va̱rta̱sva̱ | hṛda̍yam | ta̱pya̱te̱ | me̱ |
iti̍ | tvā̱ | de̱vāḥ | i̱me | ā̱hu̱ḥ | ai̱ḻa̱ | yathā̍ | ī̱m | e̱tat | bhava̍si | mṛ̱tyu-ba̍ndhuḥ |
pra̱-jā | te̱ | de̱vān | ha̱viṣā̍ | ya̱jā̱ti̱ | sva̱ḥ-ge | ū̱m̐ iti̍ | tvam | api̍ | mā̱da̱yā̱se̱ |
pra | te̱ | ma̱he | vi̱dathe̍ | śa̱ṁsi̱ṣa̱m | harī̱ iti̍ | pra | te̱ | va̱nve̱ | va̱nuṣa̍ḥ | ha̱rya̱tam | mada̍m |
ghṛ̱tam | na | yaḥ | hari̍-bhiḥ | cāru̍ | seca̍te | ā | tvā̱ | vi̱śa̱ntu̱ | hari̍-varpasam | gira̍ḥ |
hari̍m | hi | yoni̍m | a̱bhi | ye | sa̱m-asva̍ran | hi̱nvanta̍ḥ | harī̱ iti̍ | di̱vyam | yathā̍ | sada̍ḥ |
ā | yam | pṛ̱ṇanti̍ | hari̍-bhiḥ | na | dhe̱nava̍ḥ | indrā̍ya | śū̱ṣam | hari̍-vantam | a̱rca̱ta̱ |
saḥ | a̱sya̱ | vajra̍ḥ | hari̍taḥ | yaḥ | ā̱ya̱saḥ | hari̍ḥ | ni-kā̍maḥ | hari̍ḥ | ā | gabha̍styoḥ |
dyu̱mnī | su̱-śi̱praḥ | hari̍manyu-sāyakaḥ | indre̍ | ni | rū̱pā | hari̍tā | mi̱mi̱kṣi̱re̱ |
di̱vi | na | ke̱tuḥ | adhi̍ | dhā̱yi̱ | ha̱rya̱taḥ | vi̱vyaca̍t | vajra̍ḥ | hari̍taḥ | na | raṁhyā̍ |
tu̱dat | ahi̍m | hari̍-śipraḥ | yaḥ | ā̱ya̱saḥ | sa̱hasra̍-śokāḥ | a̱bha̱va̱t | ha̱ri̱m-bha̱raḥ |
tvam-tva̍m | a̱ha̱rya̱thā̱ḥ | upa̍-stutaḥ | pūrve̍bhiḥ | i̱ndra̱ | ha̱ri̱-ke̱śa̱ | yajva̍-bhiḥ |
tvam | ha̱rya̱si̱ | tava̍ | viśva̍m | u̱kthya̍m | asā̍mi | rādha̍ḥ | ha̱ri̱-jā̱ta̱ | ha̱rya̱tam |
tā | va̱jriṇa̍m | ma̱ndina̍m | stomya̍m | made̍ | indra̍m | rathe̍ | va̱ha̱ta̱ḥ | ha̱rya̱tā | harī̱ iti̍ |
pu̱rūṇi̍ | a̱smai̱ | sava̍nāni | harya̍te | indrā̍ya | somā̍ḥ | hara̍yaḥ | da̱dha̱nvi̱re̱ |
ara̍m | kāmā̍ya | hara̍yaḥ | da̱dha̱nvi̱re̱ | sthi̱rāya̍ | hi̱nva̱n | hara̍yaḥ | harī̱ iti̍ | tu̱rā |
arva̍t-bhiḥ | yaḥ | hari̍-bhiḥ | joṣa̍m | īya̍te | saḥ | a̱sya̱ | kāma̍m | hari̍-vantam | ā̱na̱śe̱ |
hari̍-śmaśāruḥ | hari̍-keśaḥ | ā̱ya̱saḥ | tu̱ra̱ḥ-peye̍ | yaḥ | ha̱ri̱-pāḥ | ava̍rdhata |
arva̍t-bhiḥ | yaḥ | hari̍-bhiḥ | vā̱jinī̍-vasuḥ | ati̍ | viśvā̍ | du̱ḥ-i̱tā | pāri̍ṣat | harī̱ iti̍ |
sruvā̍-iva | yasya̍ | hari̍ṇī̱ iti̍ | vi̱-pe̱tatu̍ḥ | śipre̱ iti̍ | vājā̍ya | hari̍ṇī̱ iti̍ | davi̍dhvataḥ |
pra | yat | kṛ̱te | ca̱ma̱se | marmṛ̍jat | harī̱ iti̍ | pī̱tvā | mada̍sya | ha̱rya̱tasya̍ | andha̍saḥ |
u̱ta | sma̱ | sadma̍ | ha̱rya̱tasya̍ | pa̱styo̍ḥ | atya̍ḥ | na | vāja̍m | hari̍-vān | a̱ci̱kra̱da̱t |
ma̱hī | ci̱t | hi | dhi̱ṣaṇā̍ | aha̍ryat | oja̍sā | bṛ̱hat | vaya̍ḥ | da̱dhi̱ṣe̱ | ha̱rya̱taḥ | ci̱t | ā |
ā | roda̍sī̱ iti̍ | harya̍māṇaḥ | ma̱hi̱-tvā | navya̍m-navyam | ha̱rya̱si̱ | manma̍ | nu | pri̱yam |
pra | pa̱stya̍m | a̱su̱ra̱ | ha̱rya̱tam | goḥ | ā̱viḥ | kṛ̱dhi̱ | hara̍ye | sūryā̍ya |
ā | tvā̱ | ha̱ryanta̍m | pra̱-yuja̍ḥ | janā̍nām | rathe̍ | va̱ha̱ntu̱ | hari̍-śipram | i̱ndra̱ |
piba̍ | yathā̍ | prati̍-bhṛtasya | madhva̍ḥ | harya̍n | ya̱jñam | sa̱dha̱-māde̍ | daśa̍-oṇim |
apā̍ḥ | pūrve̍ṣām | ha̱ri̱-va̱ḥ | su̱tānā̍m | atho̱ iti̍ | i̱dam | sava̍nam | keva̍lam | te̱ |
ma̱ma̱ddhi | soma̍m | madhu̍-mantam | i̱ndra̱ | sa̱trā | vṛ̱ṣa̱n | ja̱ṭhare̍ | ā | vṛ̱ṣa̱sva̱ |
yāḥ | oṣa̍dhīḥ | pūrvā̍ḥ | jā̱tāḥ | de̱vebhya̍ḥ | tri̱-yu̱gam | pu̱rā |
manai̍ | nu | ba̱bhrūṇā̍m | a̱ham | śa̱tam | dhāmā̍ni | sa̱pta | ca̱ |
śa̱tam | va̱ḥ | a̱mba̱ | dhāmā̍ni | sa̱hasra̍m | u̱ta | va̱ḥ | ruha̍ḥ |
adha̍ | śa̱ta̱-kra̱tva̱ḥ | yū̱yam | i̱mam | me̱ | a̱ga̱dam | kṛ̱ta̱ |
oṣa̍dhīḥ | prati̍ | mo̱da̱dhva̱m | puṣpa̍-vatīḥ | pra̱-sūva̍rīḥ |
aśvā̍ḥ-iva | sa̱-jitva̍rīḥ | vī̱rudha̍ḥ | pā̱ra̱yi̱ṣṇva̍ḥ |
oṣa̍dhīḥ | iti̍ | mā̱ta̱ra̱ḥ | tat | va̱ḥ | de̱vī̱ḥ | upa̍ | bru̱ve̱ |
sa̱neya̍m | aśva̍m | gām | vāsa̍ḥ | ā̱tmāna̍m | tava̍ | pu̱ru̱ṣa̱ |
a̱śva̱tthe | va̱ḥ | ni̱-sada̍nam | pa̱rṇe | va̱ḥ | va̱sa̱tiḥ | kṛ̱tā |
go̱-bhāja̍ḥ | it | kila̍ | a̱sa̱tha̱ | yat | sa̱nava̍tha | puru̍ṣam |
yatra̍ | oṣa̍dhīḥ | sa̱m-agma̍ta | rājā̍naḥ | sami̍tau-iva |
vipra̍ḥ | saḥ | u̱cya̱te̱ | bhi̱ṣak | ra̱kṣa̱ḥ-hā | a̱mī̱va̱-cāta̍naḥ |
a̱śva̱-va̱tīm | so̱ma̱-va̱tīm | ū̱rjaya̍ntīm | ut-o̍jasam |
ā | a̱vi̱tsi̱ | sarvā̍ḥ | oṣa̍dhīḥ | a̱smai | a̱ri̱ṣṭa-tā̍taye |
ut | śuṣmā̍ḥ | oṣa̍dhīnām | gāva̍ḥ | go̱sthāt-i̍va | ī̱ra̱te̱ |
dhana̍m | sa̱ni̱ṣyantī̍nām | ā̱tmāna̍m | tava̍ | pu̱ru̱ṣa̱ |
iṣkṛ̍tiḥ | nāma̍ | va̱ḥ | mā̱tā | atho̱ iti̍ | yū̱yam | stha̱ | niḥ-kṛ̍tīḥ |
sī̱rāḥ | pa̱ta̱triṇī̍ḥ | stha̱na̱ | yat | ā̱maya̍ti | niḥ | kṛ̱tha̱ |
ati̍ | viśvā̍ḥ | pa̱ri̱-sthāḥ | ste̱naḥ-i̍va | vra̱jam | a̱kra̱mu̱ḥ |
oṣa̍dhīḥ | pra | a̱cu̱cya̱vu̱ḥ | yat | kim | ca̱ | ta̱nva̍ḥ | rapa̍ḥ |
yat | i̱māḥ | vā̱jaya̍n | a̱ham | oṣa̍dhīḥ | haste̍ | ā̱-da̱dhe |
ā̱tmā | yakṣma̍sya | na̱śya̱ti̱ | pu̱rā | jī̱va̱-gṛbha̍ḥ | ya̱thā̱ |
yasya̍ | o̱ṣa̱dhī̱ḥ | pra̱-sarpa̍tha | aṅga̍m-aṅgam | paru̍ḥ-paruḥ |
tata̍ḥ | yakṣma̍m | vi | bā̱dha̱dhve̱ | u̱graḥ | ma̱dhya̱ma̱śīḥ-i̍va |
sā̱kam | ya̱kṣma̱ | pra | pa̱ta̱ | cāṣe̍ṇa | ki̱ki̱dī̱vinā̍ |
sā̱kam | vāta̍sya | dhrājyā̍ | sā̱kam | na̱śya̱ | ni̱-hāka̍yā |
a̱nyā | va̱ḥ | a̱nyām | a̱va̱tu̱ | a̱nyā | a̱nyasyā̍ḥ | upa̍ | a̱va̱ta̱ |
tāḥ | sarvā̍ḥ | sa̱m-vi̱dā̱nāḥ | i̱dam | me̱ | pra | a̱va̱ta̱ | vaca̍ḥ |
yāḥ | pha̱linī̍ḥ | yāḥ | a̱pha̱lāḥ | a̱pu̱ṣpāḥ | yāḥ | ca̱ | pu̱ṣpiṇī̍ḥ |
bṛha̱spati̍-prasūtāḥ | tāḥ | na̱ḥ | mu̱ñca̱ntu̱ | aṁha̍saḥ |
mu̱ñcantu̍ | mā̱ | śa̱pa̱thyā̍t | atho̱ iti̍ | va̱ru̱ṇyā̍t | u̱ta |
atho̱ iti̍ | ya̱masya̍ | paḍbī̍śāt | sarva̍smāt | de̱va̱-ki̱lbi̱ṣāt |
a̱va̱-pata̍ntīḥ | a̱va̱da̱n | di̱vaḥ | oṣa̍dhayaḥ | pari̍ |
yam | jī̱vam | a̱śnavā̍mahai | na | saḥ | ri̱ṣyā̱ti̱ | puru̍ṣaḥ |
yāḥ | oṣa̍dhīḥ | soma̍-rājñīḥ | ba̱hvīḥ | śa̱ta-vi̍cakṣaṇāḥ |
tāsā̍m | tvam | a̱si̱ | u̱t-ta̱mā | ara̍m | kāmā̍ya | śam | hṛ̱de |
yāḥ | oṣa̍dhīḥ | soma̍-rājñīḥ | vi-sthi̍tāḥ | pṛ̱thi̱vīm | anu̍ |
bṛha̱spati̍-prasūtāḥ | a̱syai | sam | da̱tta̱ | vī̱rya̍m |
mā | va̱ḥ | ri̱ṣa̱t | kha̱ni̱tā | yasmai̍ | ca̱ | a̱ham | khanā̍mi | va̱ḥ |
dvi̱-pat | catu̍ḥ-pat | a̱smāka̍m | sarva̍m | a̱stu̱ | a̱nā̱tu̱ram |
yāḥ | ca̱ | i̱dam | u̱pa̱-śṛ̱ṇvanti̍ | yāḥ | ca̱ | dū̱ram | parā̍-gatāḥ |
sarvā̍ḥ | sa̱m-gatya̍ | vī̱ru̱dha̱ḥ | a̱syai | sam | da̱tta̱ | vī̱rya̍m |
oṣa̍dhayaḥ | sam | va̱da̱nte̱ | some̍na | sa̱ha | rājñā̍ |
yasmai̍ | kṛ̱ṇoti̍ | brā̱hma̱ṇaḥ | tam | rā̱ja̱n | pā̱ra̱yā̱ma̱si̱ |
tvam | u̱t-ta̱mā | a̱si̱ | o̱ṣa̱dhe̱ | tava̍ | vṛ̱kṣāḥ | upa̍stayaḥ |
upa̍stiḥ | a̱stu̱ | saḥ | a̱smāka̍m | yaḥ | a̱smān | a̱bhi̱-dāsa̍ti |
bṛha̍spate | prati̍ | me̱ | de̱vatā̍m | i̱hi̱ | mi̱traḥ | vā̱ | yat | varu̍ṇaḥ | vā̱ | asi̍ | pū̱ṣā |
ā̱di̱tyaiḥ | vā̱ | yat | vasu̍-bhiḥ | ma̱rutvā̍n | saḥ | pa̱rjanya̍m | śam-ta̍nave | vṛ̱ṣa̱ya̱ |
ā | de̱vaḥ | dū̱taḥ | a̱ji̱raḥ | ci̱ki̱tvān | tvat | de̱va̱-ā̱pe̱ | a̱bhi | mām | a̱ga̱ccha̱t |
pra̱tī̱cī̱naḥ | prati̍ | mām | ā | va̱vṛ̱tsva̱ | dadhā̍mi | te̱ | dyu̱-matī̍m | vāca̍m | ā̱san |
a̱sme iti̍ | dhe̱hi̱ | dyu̱-matī̍m | vāca̍m | ā̱san | bṛha̍spate | a̱na̱mī̱vām | i̱ṣi̱rām |
yayā̍ | vṛ̱ṣṭim | śam-ta̍nave | vanā̍va | di̱vaḥ | dra̱psaḥ | madhu̍-mān | ā | vi̱ve̱śa̱ |
ā | na̱ḥ | dra̱psāḥ | madhu̍-mantaḥ | vi̱śa̱ntu̱ | indra̍ | de̱hi | adhi̍-ratham | sa̱hasra̍m |
ni | sī̱da̱ | ho̱tram | ṛ̱tu̱-thā | ya̱ja̱sva̱ | de̱vān | de̱va̱-ā̱pe̱ | ha̱viṣā̍ | sa̱pa̱rya̱ |
ā̱rṣṭi̱ṣe̱ṇaḥ | ho̱tram | ṛṣi̍ḥ | ni̱-sīda̍n | de̱va-ā̍piḥ | de̱va̱-su̱ma̱tim | ci̱ki̱tvān |
saḥ | ut-ta̍rasmāt | adha̍ram | sa̱mu̱dram | a̱paḥ | di̱vyāḥ | a̱sṛ̱ja̱t | va̱rṣyā̍ḥ | a̱bhi |
a̱smin | sa̱mu̱dre | adhi̍ | ut-ta̍rasmin | āpa̍ḥ | de̱vebhi̍ḥ | ni-vṛ̍tāḥ | a̱ti̱ṣṭha̱n |
tāḥ | a̱dra̱va̱n | ā̱rṣṭi̱ṣe̱ṇena̍ | sṛ̱ṣṭāḥ | de̱va-ā̍pinā | pra-i̍ṣitāḥ | mṛ̱kṣiṇī̍ṣu |
yat | de̱va-ā̍piḥ | śam-ta̍nave | pu̱raḥ-hi̍taḥ | ho̱trāya̍ | vṛ̱taḥ | kṛ̱paya̍n | adī̍dhet |
de̱va̱-śruta̍m | vṛ̱ṣṭi̱-vani̍m | rarā̍ṇaḥ | bṛha̱spati̍ḥ | vāca̍m | a̱smai̱ | a̱ya̱ccha̱t |
yam | tvā̱ | de̱va-ā̍piḥ | śu̱śu̱cā̱naḥ | a̱gne̱ | ā̱rṣṭi̱ṣe̱ṇaḥ | ma̱nu̱ṣya̍ḥ | sa̱m-ī̱dhe |
viśve̍bhiḥ | de̱vaiḥ | a̱nu̱-ma̱dyamā̍naḥ | pra | pa̱rjanya̍m | ī̱ra̱ya̱ | vṛ̱ṣṭi̱-manta̍m |
tvām | pūrve̍ | ṛṣa̍yaḥ | gī̱ḥ-bhiḥ | ā̱ya̱n | tvām | a̱dhva̱reṣu̍ | pu̱ru̱-hū̱ta̱ | viśve̍ |
sa̱hasrā̍ṇi | adhi̍-rathāni | a̱sme iti̍ | ā | na̱ḥ | ya̱jñam | ro̱hi̱t-a̱śva̱ | upa̍ | yā̱hi̱ |
e̱tāni̍ | a̱gne̱ | na̱va̱tiḥ | nava̍ | tve iti̍ | ā-hu̍tāni | adhi̍-rathā | sa̱hasrā̍ |
tebhi̍ḥ | va̱rdha̱sva̱ | ta̱nva̍ḥ | śū̱ra̱ | pū̱rvīḥ | di̱vaḥ | na̱ḥ | vṛ̱ṣṭim | i̱ṣi̱taḥ | ri̱rī̱hi̱ |
e̱tāni̍ | a̱gne̱ | na̱va̱tim | sa̱hasrā̍ | sam | pra | ya̱ccha̱ | vṛṣṇe̍ | indrā̍ya | bhā̱gam |
vi̱dvān | pa̱thaḥ | ṛ̱tu̱-śaḥ | de̱va̱-yānā̍n | api̍ | au̱lā̱nam | di̱vi | de̱veṣu̍ | dhe̱hi̱ |
agne̍ | bādha̍sva | vi | mṛdha̍ḥ | vi | du̱ḥ-gahā̍ | apa̍ | amī̍vām | apa̍ | rakṣā̍ṁsi | se̱dha̱ |
a̱smāt | sa̱mu̱drāt | bṛ̱ha̱taḥ | di̱vaḥ | na̱ḥ | a̱pām | bhū̱māna̍m | upa̍ | na̱ḥ | sṛ̱ja̱ | i̱ha |
kam | na̱ḥ | ci̱tram | i̱ṣa̱ṇya̱si̱ | ci̱ki̱tvān | pṛ̱thu̱-gmāna̍m | vā̱śram | va̱vṛ̱dhadhyai̍ |
kat | tasya̍ | dātu̍ | śava̍saḥ | vi-u̍ṣṭau | takṣa̍t | vajra̍m | vṛ̱tra̱-tura̍m | api̍nvat |
saḥ | hi | dyu̱tā | vi̱-dyutā̍ | veti̍ | sāma̍ | pṛ̱thum | yoni̍m | a̱su̱ra̱-tvā | ā | sa̱sā̱da̱ |
saḥ | sa-nī̍ḻebhiḥ | pra̱-sa̱hā̱naḥ | a̱sya̱ | bhrātu̍ḥ | na | ṛ̱te | sa̱ptatha̍sya | mā̱yāḥ |
saḥ | vāja̍m | yātā̍ | apa̍duḥ-padā | yan | sva̍ḥ-sātā | pari̍ | sa̱da̱t | sa̱ni̱ṣyan |
a̱na̱rvā | yat | śa̱ta-du̍rasya | veda̍ḥ | ghnan | śi̱śna-de̍vān | a̱bhi | varpa̍sā | bhūt |
saḥ | ya̱hvya̍ḥ | a̱vanī̍ḥ | goṣu̍ | arvā̍ | ā | ju̱ho̱ti̱ | pra̱-dha̱nyā̍su | sasri̍ḥ |
a̱pāda̍ḥ | yatra̍ | yujyā̍saḥ | a̱ra̱thāḥ | dro̱ṇi-a̍śvāsaḥ | īra̍te | ghṛ̱tam | vāriti̱ vāḥ |
saḥ | ru̱drebhi̍ḥ | aśa̍sta-vāraḥ | ṛbhvā̍ | hi̱tvī | gaya̍m | ā̱re-a̍vadyaḥ | ā | a̱gā̱t |
va̱mrasya̍ | ma̱nye̱ | mi̱thu̱nā | viva̍vrī̱ iti̱ vi-va̍vrī | anna̍m | a̱bhi̱-itya̍ | a̱ro̱da̱ya̱t | mu̱ṣā̱yan |
saḥ | it | dāsa̍m | tu̱vi̱-rava̍m | pati̍ḥ | dan | ṣa̱ṭ-a̱kṣam | tri̱-śī̱rṣāṇa̍m | da̱ma̱nya̱t |
a̱sya | tri̱taḥ | nu | oja̍sā | vṛ̱dhā̱naḥ | vi̱pā | va̱rā̱ham | aya̍ḥ-agrayā | ha̱nniti̍ han |
saḥ | druhva̍ṇe | manu̍ṣe | ū̱rdhva̱sā̱naḥ | ā | sā̱vi̱ṣa̱t | a̱rśa̱sā̱nāya̍ | śaru̍m |
saḥ | nṛ-ta̍maḥ | nahu̍ṣaḥ | a̱smat | su-jā̍taḥ | pura̍ḥ | a̱bhi̱na̱t | arha̍n | da̱syu̱-hatye̍ |
saḥ | a̱bhriya̍ḥ | na | yava̍se | u̱da̱nyan | kṣayā̍ya | gā̱tum | vi̱dat | na̱ḥ | a̱sme iti̍ |
upa̍ | yat | sīda̍t | indu̍m | śarī̍raiḥ | śye̱naḥ | aya̍ḥ-apāṣṭiḥ | ha̱nti̱ | dasyū̍n |
saḥ | vrādha̍taḥ | śa̱va̱sā̱nebhi̍ḥ | a̱sya̱ | kutsā̍ya | śuṣṇa̍m | kṛ̱paṇe̍ | parā̍ | a̱dā̱t |
a̱yam | ka̱vim | a̱na̱ya̱t | śa̱syamā̍nam | atka̍m | yaḥ | a̱sya̱ | sani̍tā | u̱ta | nṛ̱ṇām |
a̱yam | da̱śa̱syan | narye̍bhiḥ | a̱sya̱ | da̱smaḥ | de̱vebhi̍ḥ | varu̍ṇaḥ | na | mā̱yī |
a̱yam | ka̱nīna̍ḥ | ṛ̱tu̱-pāḥ | a̱ve̱di̱ | ami̍mīta | a̱raru̍m | yaḥ | catu̍ḥ-pāt |
a̱sya | stome̍bhiḥ | au̱śi̱jaḥ | ṛ̱jiśvā̍ | vra̱jam | da̱ra̱ya̱t | vṛ̱ṣa̱bheṇa̍ | pipro̍ḥ |
sutvā̍ | yat | ya̱ja̱taḥ | dī̱daya̍t | gīḥ | pura̍ḥ | i̱yā̱naḥ | a̱bhi | varpa̍sā | bhūt |
e̱va | ma̱haḥ | a̱su̱ra̱ | va̱kṣathā̍ya | va̱mra̱kaḥ | pa̱ṭ-bhiḥ | upa̍ | sa̱rpa̱t | indra̍m |
saḥ | i̱yā̱naḥ | ka̱ra̱ti̱ | sva̱stim | a̱smai̱ | iṣa̍m | ūrja̍m | su̱-kṣi̱tim | viśva̍m | ā | a̱bhā̱ritya̍bhāḥ |
indra̍ | dṛhya̍ | ma̱gha̱-va̱n | tvā-va̍t | it | bhu̱je | i̱ha | stu̱taḥ | su̱ta̱-pāḥ | bo̱dhi̱ | na̱ḥ | vṛ̱dhe |
de̱vebhi̍ḥ | na̱ḥ | sa̱vi̱tā | pra | a̱va̱tu̱ | śru̱tam | ā | sa̱rva-tā̍tim | adi̍tim | vṛ̱ṇī̱ma̱he̱ |
bharā̍ya | su | bha̱ra̱ta̱ | bhā̱gam | ṛ̱tviya̍m | pra | vā̱yave̍ | śu̱ci̱-pe | kra̱ndat-i̍ṣṭaye |
gau̱rasya̍ | yaḥ | paya̍saḥ | pī̱tim | ā̱na̱śe | ā | sa̱rva-tā̍tim | adi̍tim | vṛ̱ṇī̱ma̱he̱ |
ā | na̱ḥ | de̱vaḥ | sa̱vi̱tā | sā̱vi̱ṣa̱t | vaya̍ḥ | ṛ̱ju̱-ya̱te | yaja̍mānāya | su̱nva̱te |
yathā̍ | de̱vān | pra̱ti̱-bhūṣe̍ma | pā̱ka̱-vat | ā | sa̱rva-tā̍tim | adi̍tim | vṛ̱ṇī̱ma̱he̱ |
indra̍ḥ | a̱sme iti̍ | su̱-manā̍ḥ | a̱stu̱ | vi̱śvahā̍ | rājā̍ | soma̍ḥ | su̱vi̱tasya̍ | adhi̍ | e̱tu̱ | na̱ḥ |
yathā̍-yathā | mi̱tra-dhi̍tāni | sa̱m-da̱dhuḥ | ā | sa̱rva-tā̍tim | adi̍tim | vṛ̱ṇī̱ma̱he̱ |
indra̍ḥ | u̱kthena̍ | śava̍sā | paru̍ḥ | da̱dhe̱ | bṛha̍spate | pra̱-ta̱rī̱tā | a̱si̱ | āyu̍ṣaḥ |
ya̱jñaḥ | manu̍ḥ | pra-ma̍tiḥ | na̱ḥ | pi̱tā | hi | ka̱m | ā | sa̱rva-tā̍tim | adi̍tim | vṛ̱ṇī̱ma̱he̱ |
indra̍sya | nu | su-kṛ̍tam | daivya̍m | saha̍ḥ | a̱gniḥ | gṛ̱he | ja̱ri̱tā | medhi̍raḥ | ka̱viḥ |
ya̱jñaḥ | ca̱ | bhū̱t | vi̱dathe̍ | cāru̍ḥ | anta̍maḥ | ā | sa̱rva-tā̍tim | adi̍tim | vṛ̱ṇī̱ma̱he̱ |
na | va̱ḥ | guhā̍ | ca̱kṛ̱ma̱ | bhūri̍ | du̱ḥ-kṛ̱tam | na | ā̱viḥ-tya̍m | va̱sa̱va̱ḥ | de̱va̱-heḻa̍nam |
māki̍ḥ | na̱ḥ | de̱vā̱ḥ | anṛ̍tasya | varpa̍saḥ | ā | sa̱rva-tā̍tim | adi̍tim | vṛ̱ṇī̱ma̱he̱ |
apa̍ | amī̍vām | sa̱vi̱tā | sā̱vi̱ṣa̱t | nya̍k | varī̍yaḥ | it | apa̍ | se̱dha̱ntu̱ | adra̍yaḥ |
grāvā̍ | yatra̍ | ma̱dhu̱-sut | u̱cyate̍ | bṛ̱hat | ā | sa̱rva-tā̍tim | adi̍tim | vṛ̱ṇī̱ma̱he̱ |
ū̱rdhvaḥ | grāvā̍ | va̱sa̱va̱ḥ | a̱stu̱ | so̱tari̍ | viśvā̍ | dveṣā̍ṁsi | sa̱nu̱taḥ | yu̱yo̱ta̱ |
saḥ | na̱ḥ | de̱vaḥ | sa̱vi̱tā | pā̱yuḥ | īḍya̍ḥ | ā | sa̱rva-tā̍tim | adi̍tim | vṛ̱ṇī̱ma̱he̱ |
ūrja̍m | gā̱va̱ḥ | yava̍se | pīva̍ḥ | a̱tta̱na̱ | ṛ̱tasya̍ | yāḥ | sada̍ne | kośe̍ | a̱ṅgdhve |
ta̱nūḥ | e̱va | ta̱nva̍ḥ | a̱stu̱ | bhe̱ṣa̱jam | ā | sa̱rva-tā̍tim | adi̍tim | vṛ̱ṇī̱ma̱he̱ |
kra̱tu̱-prāvā̍ | ja̱ri̱tā | śaśva̍tām | ava̍ḥ | indra̍ḥ | it | bha̱drā | pra-ma̍tiḥ | su̱ta-va̍tām |
pū̱rṇam | ūdha̍ḥ | di̱vyam | yasya̍ | si̱ktaye̍ | ā | sa̱rva-tā̍tim | adi̍tim | vṛ̱ṇī̱ma̱he̱ |
ci̱traḥ | te̱ | bhā̱nuḥ | kra̱tu̱-prāḥ | a̱bhi̱ṣṭiḥ | santi̍ | spṛdha̍ḥ | ja̱ra̱ṇi̱-prāḥ | adhṛ̍ṣṭāḥ |
raji̍ṣṭhayā | rajyā̍ | pa̱śvaḥ | ā | goḥ | tūtū̍rṣati | pari̍ | agra̍m | du̱va̱syuḥ |
ut | bu̱dhya̱dhva̱m | sa-ma̍nasaḥ | sa̱khā̱ya̱ḥ | sam | a̱gnim | i̱ndhva̱m | ba̱hava̍ḥ | sa-nī̍ḻāḥ |
da̱dhi̱-krām | a̱gnim | u̱ṣasa̍m | ca̱ | de̱vīm | indra̍-va̱ta̱ḥ | ava̍se | ni | hva̱ye̱ | va̱ḥ |
ma̱ndrā | kṛ̱ṇu̱dhva̱m | dhiya̍ḥ | ā | ta̱nu̱dhva̱m | nāva̍m | a̱ri̱tra̱-para̍ṇīm | kṛ̱ṇu̱dhva̱m |
iṣkṛ̍ṇudhvam | āyu̍dhā | ara̍m | kṛ̱ṇu̱dhva̱m | prāñca̍m | ya̱jñam | pra | na̱ya̱ta̱ | sa̱khā̱ya̱ḥ |
yu̱nakta̍ | sīrā̍ | vi | yu̱gā | ta̱nu̱dhva̱m | kṛ̱te | yonau̍ | va̱pa̱ta̱ | i̱ha | bīja̍m |
gi̱rā | ca̱ | śru̱ṣṭiḥ | sa-bha̍rāḥ | asa̍t | na̱ḥ | nedī̍yaḥ | it | sṛ̱ṇya̍ḥ | pa̱kvam | ā | i̱yā̱t |
sīrā̍ | yu̱ñja̱nti̱ | ka̱vaya̍ḥ | yu̱gā | vi | ta̱nva̱te̱ | pṛtha̍k |
dhīrā̍ḥ | de̱veṣu̍ | su̱mna̱-yā |
niḥ | ā̱-hā̱vān | kṛ̱ṇo̱ta̱na̱ | sam | va̱ra̱trāḥ | da̱dhā̱ta̱na̱ |
si̱ñcāma̍hai | a̱va̱tam | u̱driṇa̍m | va̱yam | su̱-seka̍m | anu̍pa-kṣitam |
iṣkṛ̍ta-āhāvam | a̱va̱tam | su̱-va̱ra̱tram | su̱-se̱ca̱nam |
u̱driṇa̍m | si̱ñce̱ | akṣi̍tam |
prī̱ṇī̱ta | aśvā̍n | hi̱tam | ja̱yā̱tha̱ | sva̱sti̱-vāha̍m | ratha̍m | it | kṛ̱ṇu̱dhva̱m |
droṇa̍-āhāvam | a̱va̱tam | aśma̍-cakram | aṁsa̍tra-kośam | si̱ñca̱ta̱ | nṛ̱-pāna̍m |
vra̱jam | kṛ̱ṇu̱dhva̱m | saḥ | hi | va̱ḥ | nṛ̱-pāna̍ḥ | varma̍ | sī̱vya̱dhva̱m | ba̱hu̱lā | pṛ̱thūni̍ |
pura̍ḥ | kṛ̱ṇu̱dhva̱m | āya̍sīḥ | adhṛ̍ṣṭāḥ | mā | va̱ḥ | su̱sro̱t | ca̱ma̱saḥ | dṛṁha̍ta | tam |
ā | va̱ḥ | dhiya̍m | ya̱jñiyā̍m | va̱rte̱ | ū̱taye̍ | devā̍ḥ | de̱vīm | ya̱ja̱tām | ya̱jñiyā̍m | i̱ha |
sā | na̱ḥ | du̱hī̱ya̱t | yava̍sā-iva | ga̱tvī | sa̱hasra̍-dhārā | paya̍sā | ma̱hī | gauḥ |
ā | tu | si̱ñca̱ | hari̍m | ī̱m | droḥ | u̱pa-sthe̍ | vāśī̍bhiḥ | ta̱kṣa̱ta̱ | a̱śma̱n-mayī̍bhiḥ |
pari̍ | sva̱ja̱dhva̱m | daśa̍ | ka̱kṣyā̍bhiḥ | u̱bhe iti̍ | dhurau̍ | prati̍ | vahni̍m | yu̱na̱kta̱ |
u̱bhe iti̍ | dhurau̍ | vahni̍ḥ | ā̱-pibda̍mānaḥ | a̱ntaḥ | yonā̍-iva | ca̱ra̱ti̱ | dvi̱-jāni̍ḥ |
vana̱spati̍m | vane̍ | ā | a̱sthā̱pa̱ya̱dhva̱m | ni | su | da̱dhi̱dhva̱m | akha̍nantaḥ | utsa̍m |
kapṛ̍t | na̱ra̱ḥ | ka̱pṛ̱tham | ut | da̱dhā̱ta̱na̱ | co̱daya̍ta | khu̱data̍ | vāja̍-sātaye |
ni̱ṣṭi̱grya̍ḥ | pu̱tram | ā | cya̱va̱ya̱ | ū̱taye̍ | indra̍m | sa̱-bādha̍ḥ | i̱ha | soma̍-pītaye |
pra | te̱ | ratha̍m | mi̱thu̱-kṛta̍m | indra̍ḥ | a̱va̱tu̱ | dhṛ̱ṣṇu̱-yā |
a̱smin | ā̱jau | pu̱ru̱-hū̱ta̱ | śra̱vāyye̍ | dha̱na̱-bha̱kṣeṣu̍ | na̱ḥ | a̱va̱ |
ut | sma̱ | vāta̍ḥ | va̱ha̱ti̱ | vāsa̍ḥ | a̱syā̱ḥ | adhi̍-ratham | yat | aja̍yat | sa̱hasra̍m |
ra̱thīḥ | a̱bhū̱t | mu̱dga̱lānī̍ | go-i̍ṣṭau | bhare̍ | kṛ̱tam | vi | a̱ce̱t | i̱ndra̱-se̱nā |
a̱ntaḥ | ya̱ccha̱ | jighā̍ṁsataḥ | vajra̍m | i̱ndra̱ | a̱bhi̱-dāsa̍taḥ |
dāsa̍sya | vā̱ | ma̱gha̱-va̱n | ārya̍sya | vā̱ | sa̱nu̱taḥ | ya̱va̱ya̱ | va̱dham |
u̱dnaḥ | hra̱dam | a̱pi̱ba̱t | jarhṛ̍ṣāṇaḥ | kūṭa̍m | sma̱ | tṛ̱ṁhat | a̱bhi-mā̍tim | e̱ti̱ |
pra | mu̱ṣka-bhā̍raḥ | śrava̍ḥ | i̱cchamā̍naḥ | a̱ji̱ram | bā̱hū iti̍ | a̱bha̱ra̱t | sisā̍san |
ni | a̱kra̱nda̱ya̱n | u̱pa̱-yanta̍ḥ | e̱na̱m | ame̍hayan | vṛ̱ṣa̱bham | madhye̍ | ā̱jeḥ |
tena̍ | sūbha̍rvam | śa̱ta-va̍t | sa̱hasra̍m | gavā̍m | mudga̍laḥ | pra̱-dhane̍ | ji̱gā̱ya̱ |
ka̱karda̍ve | vṛ̱ṣa̱bhaḥ | yu̱ktaḥ | ā̱sī̱t | avā̍vacīt | sāra̍thiḥ | a̱sya̱ | ke̱śī |
dudhe̍ḥ | yu̱ktasya̍ | drava̍taḥ | sa̱ha | ana̍sā | ṛ̱cchanti̍ | sma̱ | ni̱ḥ-pada̍ḥ | mu̱dga̱lānī̍m |
u̱ta | pra̱-dhim | ut | a̱ha̱n | a̱sya̱ | vi̱dvān | upa̍ | a̱yu̱na̱k | vaṁsa̍gam | atra̍ | śikṣa̍n |
indra̍ḥ | ut | ā̱va̱t | pati̍m | aghnyā̍nām | ara̍ṁhata | padyā̍bhiḥ | ka̱kut-mā̍n |
śu̱nam | a̱ṣṭrā̱-vī | a̱ca̱ra̱t | ka̱pa̱rdī | va̱ra̱trāyā̍m | dāru̍ | ā̱-nahya̍mānaḥ |
nṛ̱mṇāni̍ | kṛ̱ṇvan | ba̱have̍ | janā̍ya | gāḥ | pa̱spa̱śā̱naḥ | tavi̍ṣīḥ | a̱dha̱tta̱ |
i̱mam | tam | pa̱śya̱ | vṛ̱ṣa̱bhasya̍ | yuñja̍m | kāṣṭhā̍yāḥ | madhye̍ | dru̱-gha̱nam | śayā̍nam |
yena̍ | ji̱gāya̍ | śa̱ta-va̍t | sa̱hasra̍m | gavā̍m | mudga̍laḥ | pṛ̱ta̱nājye̍ṣu |
ā̱re | a̱ghā | kaḥ | nu | i̱tthā | da̱da̱rśa̱ | yam | yu̱ñjanti̍ | tam | ū̱m̐ iti̍ | ā | sthā̱pa̱ya̱nti̱ |
na | a̱smai̱ | tṛṇa̍m | na | u̱da̱kam | ā | bha̱ra̱nti̱ | ut-ta̍raḥ | dhu̱raḥ | va̱ha̱ti̱ | pra̱-dedi̍śat |
pa̱ri̱vṛ̱ktā-i̍va | pa̱ti̱-vidya̍m | ā̱na̱ṭ | pīpyā̍nā | kūca̍kreṇa-iva | si̱ñcan |
e̱ṣa̱-e̱ṣyā̍ | ci̱t | ra̱thyā̍ | ja̱ye̱ma̱ | su̱-ma̱ṅgala̍m | sina̍-vat | a̱stu̱ | sā̱tam |
tvam | viśva̍sya | jaga̍taḥ | cakṣu̍ḥ | i̱ndra̱ | a̱si̱ | cakṣu̍ṣaḥ |
vṛṣā̍ | yat | ā̱jim | vṛṣa̍ṇā | sisā̍sasi | co̱daya̍n | vadhri̍ṇā | yu̱jā |
ā̱śuḥ | śiśā̍naḥ | vṛ̱ṣa̱bhaḥ | na | bhī̱maḥ | gha̱nā̱gha̱naḥ | kṣobha̍ṇaḥ | ca̱rṣa̱ṇī̱nām |
sa̱m-kranda̍naḥ | a̱ni̱-mi̱ṣaḥ | e̱ka̱-vī̱raḥ | śa̱tam | senā̍ḥ | a̱ja̱ya̱t | sā̱kam | indra̍ḥ |
sa̱m-kranda̍nena | a̱ni̱-mi̱ṣeṇa̍ | ji̱ṣṇunā̍ | yu̱t-kā̱reṇa̍ | du̱ḥ-cya̱va̱nena̍ | dhṛ̱ṣṇunā̍ |
tat | indre̍ṇa | ja̱ya̱ta̱ | tat | sa̱ha̱dhva̱m | yudha̍ḥ | na̱ra̱ḥ | iṣu̍-hastena | vṛṣṇā̍ |
saḥ | iṣu̍-hastaiḥ | saḥ | ni̱ṣa̱ṅgi-bhi̍ḥ | va̱śī | sam-sra̍ṣṭā | saḥ | yudha̍ḥ | indra̍ḥ | ga̱ṇena̍ |
sa̱ṁsṛ̱ṣṭa̱-jit | so̱ma̱-pāḥ | bā̱hu̱-śa̱rdhī | u̱gra-dha̍nvā | prati̍-hitābhiḥ | astā̍ |
bṛha̍spate | pari̍ | dī̱ya̱ | rathe̍na | ra̱kṣa̱ḥ-hā | a̱mitrā̍n | a̱pa̱-bādha̍mānaḥ |
pra̱-bha̱ñjan | senā̍ḥ | pra̱-mṛ̱ṇaḥ | yu̱dhā | jaya̍n | a̱smāka̍m | e̱dhi̱ | a̱vi̱tā | rathā̍nām |
ba̱la̱-vi̱jñā̱yaḥ | sthavi̍raḥ | pra-vī̍raḥ | saha̍svān | vā̱jī | saha̍mānaḥ | u̱graḥ |
a̱bhi-vī̍raḥ | a̱bhi-sa̍tvā | sa̱ha̱ḥ-jāḥ | jaitra̍m | i̱ndra̱ | ratha̍m | ā | ti̱ṣṭha̱ | go̱-vit |
go̱tra̱-bhida̍m | go̱-vida̍m | vajra̍-bāhum | jaya̍ntam | ajma̍ | pra̱-mṛ̱ṇanta̍m | oja̍sā |
i̱mam | sa̱-jā̱tā̱ḥ | anu̍ | vī̱ra̱ya̱dhva̱m | indra̍m | sa̱khā̱ya̱ḥ | anu̍ | sam | ra̱bha̱dhva̱m |
a̱bhi | go̱trāṇi̍ | saha̍sā | gāha̍mānaḥ | a̱da̱yaḥ | vī̱raḥ | śa̱ta-ma̍nyuḥ | indra̍ḥ |
du̱ḥ-cya̱va̱naḥ | pṛ̱ta̱nā̱ṣāṭ | a̱yu̱dhyaḥ | a̱smāka̍m | senā̍ḥ | a̱va̱tu̱ | pra | yu̱t-su |
indra̍ḥ | ā̱sā̱m | ne̱tā | bṛha̱spati̍ḥ | dakṣi̍ṇā | ya̱jñaḥ | pu̱raḥ | e̱tu̱ | soma̍ḥ |
de̱va̱-se̱nānā̍m | a̱bhi̱-bha̱ñja̱tī̱nām | jaya̍ntīnām | ma̱ruta̍ḥ | ya̱ntu̱ | agra̍m |
indra̍sya | vṛṣṇa̍ḥ | varu̍ṇasya | rājña̍ḥ | ā̱di̱tyānā̍m | ma̱rutā̍m | śardha̍ḥ | u̱gram |
ma̱hā-ma̍nasām | bhu̱va̱na̱-cya̱vānā̍m | ghoṣa̍ḥ | de̱vānā̍m | jaya̍tām | ut | a̱sthā̱t |
ut | ha̱rṣa̱ya̱ | ma̱gha̱-va̱n | āyu̍dhāni | ut | satva̍nām | mā̱ma̱kānā̍m | manā̍ṁsi |
ut | vṛ̱tra̱-ha̱n | vā̱jinā̍m | vāji̍nāni | ut | rathā̍nām | jaya̍tām | ya̱ntu̱ | ghoṣā̍ḥ |
a̱smāka̍m | indra̍ḥ | sam-ṛ̍teṣu | dhva̱jeṣu̍ | a̱smāka̍m | yāḥ | iṣa̍vaḥ | tāḥ | ja̱ya̱ntu̱ |
a̱smāka̍m | vī̱rāḥ | ut-ta̍re | bha̱va̱ntu̱ | a̱smān | ū̱m̐ iti̍ | de̱vā̱ḥ | a̱va̱ta̱ | have̍ṣu |
a̱mīṣā̍m | ci̱ttam | pra̱ti̱-lo̱bhaya̍ntī | gṛ̱hā̱ṇa | aṅgā̍ni | a̱pve̱ | parā̍ | i̱hi̱ |
a̱bhi | pra | i̱hi̱ | niḥ | da̱ha̱ | hṛ̱t-su | śokai̍ḥ | a̱ndhena̍ | a̱mitrā̍ḥ | tama̍sā | sa̱ca̱ntā̱m |
pra | i̱ta̱ | jaya̍ta | na̱ra̱ḥ | indra̍ḥ | va̱ḥ | śarma̍ | ya̱ccha̱tu̱ |
u̱grāḥ | va̱ḥ | sa̱ntu̱ | bā̱hava̍ḥ | a̱nā̱dhṛ̱ṣyāḥ | yathā̍ | asa̍tha |
asā̍vi | soma̍ḥ | pu̱ru̱-hū̱ta̱ | tubhya̍m | hari̍-bhyām | ya̱jñam | upa̍ | yā̱hi̱ | tūya̍m |
tubhya̍m | gira̍ḥ | vipra̍-vīrāḥ | i̱yā̱nāḥ | da̱dha̱nvi̱re | i̱ndra̱ | piba̍ | su̱tasya̍ |
a̱p-su | dhū̱tasya̍ | ha̱ri̱-va̱ḥ | piba̍ | i̱ha | nṛ-bhi̍ḥ | su̱tasya̍ | ja̱ṭhara̍m | pṛ̱ṇa̱sva̱ |
mi̱mi̱kṣuḥ | yam | adra̍yaḥ | i̱ndra̱ | tubhya̍m | tebhi̍ḥ | va̱rdha̱sva̱ | mada̍m | u̱ktha̱-vā̱ha̱ḥ |
pra | u̱grām | pī̱tim | vṛṣṇe̍ | i̱ya̱rmi̱ | sa̱tyām | pra̱-yai | su̱tasya̍ | ha̱ri̱-a̱śva̱ | tubhya̍m |
indra̍ | dhenā̍bhiḥ | i̱ha | mā̱da̱ya̱sva̱ | dhī̱bhiḥ | viśvā̍bhiḥ | śacyā̍ | gṛ̱ṇā̱naḥ |
ū̱tī | śa̱cī̱-va̱ḥ | tava̍ | vī̱rye̍ṇa | vaya̍ḥ | dadhā̍nāḥ | u̱śija̍ḥ | ṛ̱ta̱-jñāḥ |
pra̱jā-va̍t | i̱ndra̱ | manu̍ṣaḥ | du̱ro̱ṇe | ta̱sthuḥ | gṛ̱ṇanta̍ḥ | sa̱dha̱-mādyā̍saḥ |
pranī̍ti-bhiḥ | te̱ | ha̱ri̱-a̱śva̱ | su̱-stoḥ | su̱-su̱mnasya̍ | pu̱ru̱-ruca̍ḥ | janā̍saḥ |
maṁhi̍ṣṭhām | ū̱tim | vi̱-tire̍ | dadhā̍nāḥ | sto̱tāra̍ḥ | i̱ndra̱ | tava̍ | sū̱nṛtā̍bhiḥ |
upa̍ | brahmā̍ṇi | ha̱ri̱-va̱ḥ | hari̍-bhyām | soma̍sya | yā̱hi̱ | pī̱taye̍ | su̱tasya̍ |
indra̍ | tvā̱ | ya̱jñaḥ | kṣama̍māṇam | ā̱na̱ṭ | dā̱śvān | a̱si̱ | a̱dhva̱rasya̍ | pra̱-ke̱taḥ |
sa̱hasra̍-vājam | a̱bhi̱mā̱ti̱-saha̍m | su̱te-ra̍ṇam | ma̱gha-vā̍nam | su̱-vṛ̱ktim |
upa̍ | bhū̱ṣa̱nti̱ | gira̍ḥ | apra̍ti-itam | indra̍m | na̱ma̱syāḥ | ja̱ri̱tuḥ | pa̱na̱nta̱ |
sa̱pta | āpa̍ḥ | de̱vīḥ | su̱-raṇā̍ḥ | amṛ̍ktāḥ | yābhi̍ḥ | sindhu̍m | ata̍raḥ | i̱ndra̱ | pū̱ḥ-bhit |
na̱va̱tim | sro̱tyāḥ | nava̍ | ca̱ | srava̍ntīḥ | de̱vebhya̍ḥ | gā̱tum | manu̍ṣe | ca̱ | vi̱nda̱ḥ |
a̱paḥ | ma̱hīḥ | a̱bhi-śa̍steḥ | a̱mu̱ñca̱ḥ | ajā̍gaḥ | ā̱su̱ | adhi̍ | de̱vaḥ | eka̍ḥ |
indra̍ | yāḥ | tvam | vṛ̱tra̱-tūrye̍ | ca̱kartha̍ | tābhi̍ḥ | vi̱śva-ā̍yuḥ | ta̱nva̍m | pu̱pu̱ṣyā̱ḥ |
vī̱reṇya̍ḥ | kratu̍ḥ | indra̍ḥ | su̱-śa̱stiḥ | u̱ta | api̍ | dhenā̍ | pu̱ru̱-hū̱tam | ī̱ṭṭe̱ |
ārda̍yat | vṛ̱tram | akṛ̍ṇot | ū̱m̐ iti̍ | loka̍m | sa̱sa̱he | śa̱kraḥ | pṛta̍nāḥ | a̱bhi̱ṣṭiḥ |
śu̱nam | hu̱ve̱ma̱ | ma̱gha-vā̍nam | indra̍m | a̱smin | bhare̍ | nṛ-ta̍mam | vāja̍-sātau |
śṛ̱ṇvanta̍m | u̱gram | ū̱taye̍ | sa̱mat-su̍ | ghnanta̍m | vṛ̱trāṇi̍ | sa̱m-jita̍m | dhanā̍nām |
ka̱dā | va̱so̱ iti̍ | sto̱tram | harya̍te | ā | ava̍ | śma̱śā | ru̱dha̱t | vāriti̱ vāḥ |
dī̱rgham | su̱tam | vā̱tāpyā̍ya |
harī̱ iti̍ | yasya̍ | su̱-yujā̍ | vi-vra̍tā | veḥ | arva̍ntā | anu̍ | śepā̍ |
u̱bhā | ra̱jī iti̍ | na | ke̱śinā̍ | pati̍ḥ | da̱n |
apa̍ | yoḥ | indra̍ḥ | pāpa̍je | ā | marta̍ḥ | na | śa̱śra̱mā̱ṇaḥ | bi̱bhī̱vān |
śu̱bhe | yat | yu̱yu̱je | tavi̍ṣī-vān |
sacā̍ | ā̱yoḥ | indra̍ḥ | carkṛ̍ṣe | ā | u̱pā̱na̱saḥ | sa̱pa̱ryan |
na̱dayo̍ḥ | vi-vra̍tayoḥ | śūra̍ḥ | indra̍ḥ |
adhi̍ | yaḥ | ta̱sthau | keṣa̍-vantā | vyaca̍svantā | na | pu̱ṣṭyai |
va̱noti̍ | śiprā̍bhyām | śi̱priṇī̍-vān |
pra | a̱stau̱t | ṛ̱ṣva-o̍jā̱ḥ | ṛ̱ṣvebhi̍ḥ | ta̱takṣa̍ | śūra̍ḥ | śava̍sā |
ṛ̱bhuḥ | na | kratu̍-bhiḥ | mā̱ta̱riśvā̍ |
vajra̍m | yaḥ | ca̱kre | su̱-hanā̍ya | dasya̍ve | hi̱rī̱ma̱śaḥ | hirī̍mān |
aru̍ta-hanuḥ | adbhu̍tam | na | raja̍ḥ |
ava̍ | na̱ḥ | vṛ̱ji̱nā | śi̱śī̱hi̱ | ṛ̱cā | va̱ne̱ma̱ | a̱nṛca̍ḥ |
na | abra̍hmā | ya̱jñaḥ | ṛdha̍k | joṣa̍ti | tve iti̍ |
ū̱rdhvā | yat | te̱ | tre̱tinī̍ | bhūt | ya̱jñasya̍ | dhū̱ḥ-su | sadma̍n |
sa̱-jūḥ | nāva̍m | sva-ya̍śasam | sacā̍ | ā̱yoḥ |
śri̱ye | te̱ | pṛśni̍ḥ | u̱pa̱-seca̍nī | bhū̱t | śri̱ye | darvi̍ḥ | a̱re̱pāḥ |
yayā̍ | sve | pātre̍ | si̱ñcase̍ | ut |
śa̱tam | vā̱ | yat | a̱su̱rya̱ | prati̍ | tvā̱ | su̱-mi̱traḥ | i̱tthā | a̱stau̱t | du̱ḥ-mi̱traḥ | i̱tthā | a̱stau̱t |
āva̍ḥ | yat | da̱syu̱-hatye̍ | ku̱tsa̱-pu̱tram | pra | āva̍ḥ | yat | da̱syu̱-hatye̍ | ku̱tsa̱-va̱tsam |
u̱bhau | ū̱m̐ iti̍ | nū̱nam | tat | it | a̱rtha̱ye̱the̱ iti̍ | vi | ta̱nvā̱the̱ iti̍ | dhiya̍ḥ | vastrā̍ | a̱pasā̍-iva |
sa̱dhrī̱cī̱nā | yāta̍ve | pra | ī̱m | a̱jī̱ga̱riti̍ | su̱dinā̍-iva | pṛkṣa̍ḥ | ā | ta̱ṁsa̱ye̱the̱ iti̍ |
u̱ṣṭārā̍-iva | pharva̍reṣu | śra̱ye̱the̱ iti̍ | prā̱yo̱gā-i̍va | śvātryā̍ | śāsu̍ḥ | ā | i̱tha̱ḥ |
dū̱tā-i̍va | hi | sthaḥ | ya̱śasā̍ | jane̍ṣu | mā | apa̍ | sthā̱ta̱m | ma̱hi̱ṣā-i̍va | a̱va̱-pānā̍t |
sā̱ka̱m-yujā̍ | śa̱ku̱nasya̍-iva | pa̱kṣā | pa̱śvā-i̍va | ci̱trā | yaju̍ḥ | ā | ga̱mi̱ṣṭa̱m |
a̱gniḥ-i̍va | de̱va̱-yoḥ | dī̱di̱-vāṁsā̍ | pari̍jmānā-iva | ya̱ja̱tha̱ḥ | pu̱ru̱-trā |
ā̱pī iti̍ | va̱ḥ | a̱sme iti̍ | pi̱tarā̍-iva | pu̱trā | u̱grā-i̍va | ru̱cā | nṛ̱patī̍ i̱veti̍ nṛ̱patī̍-iva | tu̱ryai |
iryā̍-iva | pu̱ṣṭyai | ki̱raṇā̍-iva | bhu̱jyai | śru̱ṣṭī̱vānā̍-iva | hava̍m | ā | ga̱mi̱ṣṭa̱m |
vaṁsa̍gā-iva | pū̱ṣa̱ryā̍ | śi̱mbātā̍ | mi̱trā-i̍va | ṛ̱tā | śa̱tarā̍ | śāta̍pantā |
vājā̍-iva | u̱ccā | vaya̍sā | gha̱rmye̱-sthā | meṣā̍-iva | i̱ṣā | sa̱pa̱ryā̍ | purī̍ṣā |
sṛ̱ṇyā̍-iva | ja̱rbharī̱ iti̍ | tu̱rpharī̍tū̱ iti̍ | nai̱to̱śā-i̍va | tu̱rpharī̱ iti̍ | pa̱rpha̱rīkā̍ |
u̱da̱nya̱jā-i̍va | jema̍nā | ma̱de̱rū iti̍ | tā | me̱ | ja̱rāyu̍ | a̱jara̍m | ma̱rāyu̍ |
pa̱jrā-i̍va | carca̍ram | jāra̍m | ma̱rāyu̍ | kṣadma̍-iva | arthe̍ṣu | ta̱rta̱rī̱tha̱ḥ | u̱grā̱ |
ṛ̱bhū iti̍ | na | ā̱pa̱t | kha̱ra̱ma̱jrā | kha̱ra-jru̍ḥ | vā̱yuḥ | na | pa̱rpha̱ra̱t | kṣa̱ya̱t | ra̱yī̱ṇām |
gha̱rmā-i̍va | madhu̍ | ja̱ṭhare̍ | sa̱nerū̱ iti̍ | bhage̍-avitā | tu̱rpharī̱ iti̍ | phāri̍vā | ara̍m |
pa̱ta̱rā-i̍va | ca̱ca̱rā | ca̱ndra-ni̍rnik | mana̍ḥ-ṛṅgā | ma̱na̱nyā̍ | na | jagmī̱ iti̍ |
bṛ̱hantā̍-iva | ga̱mbhare̍ṣu | pra̱ti̱-sthām | pādā̍-iva | gā̱dham | tara̍te | vi̱dā̱tha̱ḥ |
karṇā̍-iva | śāsu̍ḥ | anu̍ | hi | smarā̍thaḥ | aṁśā̍-iva | na̱ḥ | bha̱ja̱ta̱m | ci̱tram | apna̍ḥ |
ā̱ra̱ṅga̱rā-i̍va | madhu̍ | ā | ī̱ra̱ye̱the̱ iti̍ | sā̱ra̱ghā-i̍va | gavi̍ | nī̱cīna̍-bāre |
kī̱nārā̍-iva | sveda̍m | ā̱-si̱svi̱dā̱nā | kṣāma̍-iva | ū̱rjā | su̱ya̱va̱sa̱-at | sa̱ce̱the̱ iti̍ |
ṛ̱dhyāma̍ | stoma̍m | sa̱nu̱yāma̍ | vāja̍m | ā | na̱ḥ | mantra̍m | sa̱-rathā̍ | i̱ha | upa̍ | yā̱ta̱m |
yaśa̍ḥ | na | pa̱kvam | madhu̍ | goṣu̍ | a̱ntaḥ | ā | bhū̱ta-a̍ṁśaḥ | a̱śvino̍ḥ | kāma̍m | a̱prā̱ḥ |
ā̱viḥ | a̱bhū̱t | mahi̍ | māgho̍nam | e̱ṣā̱m | viśva̍m | jī̱vam | tama̍saḥ | niḥ | a̱mo̱ci̱ |
mahi̍ | jyoti̍ḥ | pi̱tṛ-bhi̍ḥ | da̱ttam | ā | a̱gā̱t | u̱ruḥ | panthā̍ḥ | dakṣi̍ṇāyāḥ | a̱da̱rśi̱ |
u̱ccā | di̱vi | dakṣi̍ṇā-vantaḥ | a̱sthu̱ḥ | ye | a̱śva̱-dāḥ | sa̱ha | te | sūrye̍ṇa |
hi̱ra̱ṇya̱-dāḥ | a̱mṛ̱ta̱-tvam | bha̱ja̱nte̱ | vā̱sa̱ḥ-dāḥ | so̱ma̱ | pra | ti̱ra̱nte̱ | āyu̍ḥ |
daivī̍ | pū̱rtiḥ | dakṣi̍ṇā | de̱va̱-ya̱jyā | na | ka̱va̱-a̱ribhya̍ḥ | na̱hi | te | pṛ̱ṇanti̍ |
atha̍ | nara̍ḥ | praya̍ta-dakṣiṇāsaḥ | a̱va̱dya̱-bhi̱yā | ba̱hava̍ḥ | pṛ̱ṇa̱nti̱ |
śa̱ta-dhā̍ram | vā̱yum | a̱rkam | sva̱ḥ-vida̍m | nṛ̱-cakṣa̍saḥ | te | a̱bhi | ca̱kṣa̱te̱ | ha̱viḥ |
ye | pṛ̱ṇanti̍ | pra | ca̱ | yaccha̍nti | sa̱m-ga̱me | te | dakṣi̍ṇām | du̱ha̱te̱ | sa̱pta-mā̍taram |
dakṣi̍ṇā-vān | pra̱tha̱maḥ | hū̱taḥ | e̱ti̱ | dakṣi̍ṇā-vān | grā̱ma̱-nīḥ | agra̍m | e̱ti̱ |
tam | e̱va | ma̱nye̱ | nṛ̱-pati̍m | janā̍nām | yaḥ | pra̱tha̱maḥ | dakṣi̍ṇām | ā̱-vi̱vāya̍ |
tam | e̱va | ṛṣi̍m | tam | ū̱m̐ iti̍ | bra̱hmāṇa̍m | ā̱hu̱ḥ | ya̱jña̱-nya̍m | sā̱ma̱-gām | u̱ktha̱-śasa̍m |
saḥ | śu̱krasya̍ | ta̱nva̍ḥ | ve̱da̱ | ti̱sraḥ | yaḥ | pra̱tha̱maḥ | dakṣi̍ṇayā | ra̱rādha̍ |
dakṣi̍ṇā | aśva̍m | dakṣi̍ṇā | gām | da̱dā̱ti̱ | dakṣi̍ṇā | ca̱ndram | u̱ta | yat | hira̍ṇyam |
dakṣi̍ṇā | anna̍m | va̱nu̱te̱ | yaḥ | na̱ḥ | ā̱tmā | dakṣi̍ṇām | varma̍ | kṛ̱ṇu̱te̱ | vi̱-jā̱nan |
na | bho̱jāḥ | ma̱mru̱ḥ | na | ni̱-a̱rtham | ī̱yu̱ḥ | na | ri̱ṣya̱nti̱ | na | vya̱tha̱nte̱ | ha̱ | bho̱jāḥ |
i̱dam | yat | viśva̍m | bhuva̍nam | sva1̱̍riti̱ sva̍ḥ | ca̱ | e̱tat | sarva̍m | dakṣi̍ṇā | e̱bhya̱ḥ | da̱dā̱ti̱ |
bho̱jāḥ | ji̱gyu̱ḥ | su̱ra̱bhim | yoni̍m | agre̍ | bho̱jāḥ | ji̱gyu̱ḥ | va̱dhva̍m | yā | su̱-vāsā̍ḥ |
bho̱jāḥ | ji̱gyu̱ḥ | a̱nta̱ḥ-peya̍m | surā̍yāḥ | bho̱jāḥ | ji̱gyu̱ḥ | ye | ahū̍tāḥ | pra̱-yanti̍ |
bho̱jāya̍ | aśva̍m | sam | mṛ̱ja̱nti̱ | ā̱śum | bho̱jāya̍ | ā̱ste̱ | ka̱nyā̍ | śumbha̍mānā |
bho̱jasya̍ | i̱dam | pu̱ṣka̱riṇī̍-iva | veśma̍ | pari̍-kṛtam | de̱va̱mā̱nā-i̍va | ci̱tram |
bho̱jam | aśvā̍ḥ | su̱ṣṭhu̱-vāha̍ḥ | va̱ha̱nti̱ | su̱-vṛt | ratha̍ḥ | va̱rta̱te̱ | dakṣi̍ṇāyāḥ |
bho̱jam | de̱vā̱sa̱ḥ | a̱va̱ta̱ | bhare̍ṣu | bho̱jaḥ | śatrū̍n | sa̱m-a̱nī̱keṣu̍ | jetā̍ |
kim | i̱cchantī̍ | sa̱ramā̍ | pra | i̱dam | ā̱na̱ṭ | dū̱re | hi | adhvā̍ | jagu̍riḥ | pa̱rā̱caiḥ |
kā | a̱sme-hi̍tiḥ | kā | pari̍-takmyā | ā̱sī̱t | ka̱tham | ra̱sāyā̍ḥ | a̱ta̱ra̱ḥ | payā̍ṁsi |
indra̍sya | dū̱tīḥ | i̱ṣi̱tā | ca̱rā̱mi̱ | ma̱haḥ | i̱cchantī̍ | pa̱ṇa̱ya̱ḥ | ni̱-dhīn | va̱ḥ |
a̱ti̱-skada̍ḥ | bhi̱yasā̍ | tat | na̱ḥ | ā̱va̱t | tathā̍ | ra̱sāyā̍ḥ | a̱ta̱ra̱m | payā̍ṁsi |
kī̱dṛṅ | indra̍ḥ | sa̱ra̱me̱ | kā | dṛ̱śī̱kā | yasya̍ | i̱dam | dū̱tīḥ | asa̍raḥ | pa̱rā̱kāt |
ā | ca̱ | gacchā̍t | mi̱tram | e̱na̱ | da̱dhā̱ma̱ | atha̍ | gavā̍m | go-pa̍tiḥ | na̱ḥ | bha̱vā̱ti̱ |
na | a̱ham | tam | ve̱da̱ | dabhya̍m | dabha̍t | saḥ | yasya̍ | i̱dam | dū̱tīḥ | asa̍ram | pa̱rā̱kāt |
na | tam | gū̱ha̱nti̱ | sra̱vata̍ḥ | ga̱bhī̱rāḥ | ha̱tāḥ | indre̍ṇa | pa̱ṇa̱ya̱ḥ | śa̱ya̱dhve̱ |
i̱māḥ | gāva̍ḥ | sa̱ra̱me̱ | yāḥ | aiccha̍ḥ | pari̍ | di̱vaḥ | antā̍n | su̱-bha̱ge̱ | pata̍ntī |
kaḥ | te̱ | e̱nā̱ḥ | ava̍ | sṛ̱jā̱t | ayu̍dhvī | u̱ta | a̱smāka̍m | āyu̍dhā | sa̱nti̱ | ti̱gmā |
a̱se̱nyā | va̱ḥ | pa̱ṇa̱ya̱ḥ | vacā̍ṁsi | a̱ni̱ṣa̱vyāḥ | ta̱nva̍ḥ | sa̱ntu̱ | pā̱pīḥ |
adhṛ̍ṣṭaḥ | va̱ḥ | eta̱vai | a̱stu̱ | panthā̍ḥ | bṛha̱spati̍ḥ | va̱ḥ | u̱bha̱yā | na | mṛ̱ḻā̱t |
a̱yam | ni̱-dhiḥ | sa̱ra̱me̱ | adri̍-budhnaḥ | gobhi̍ḥ | aśve̍bhiḥ | vasu̍-bhiḥ | ni-ṛ̍ṣṭaḥ |
rakṣa̍nti | tam | pa̱ṇaya̍ḥ | ye | su̱-go̱pāḥ | reku̍ | pa̱dam | ala̍kam | ā | ja̱ga̱ntha̱ |
ā | i̱ha | ga̱ma̱n | ṛṣa̍yaḥ | soma̍-śitāḥ | a̱yāsya̍ḥ | aṅgi̍rasaḥ | nava̍-gvāḥ |
te | e̱tam | ū̱rvam | vi | bha̱ja̱nta̱ | gonā̍m | atha̍ | e̱tat | vaca̍ḥ | pa̱ṇaya̍ḥ | vama̍n | it |
e̱va | ca̱ | tvam | sa̱ra̱me̱ | ā̱-ja̱gantha̍ | pra-bā̍dhitā | saha̍sā | daivye̍na |
svasā̍ram | tvā̱ | kṛ̱ṇa̱vai̱ | mā | puna̍ḥ | gā̱ḥ | apa̍ | te̱ | gavā̍m | su̱-bha̱ge̱ | bha̱jā̱ma̱ |
na | a̱ham | ve̱da̱ | bhrā̱tṛ̱-tvam | no iti̍ | sva̱sṛ̱-tvam | indra̍ḥ | vi̱du̱ḥ | aṅgi̍rasaḥ | ca̱ | gho̱rāḥ |
go-kā̍māḥ | me̱ | a̱ccha̱da̱ya̱n | yat | āya̍m | apa̍ | ata̍ḥ | i̱ta̱ | pa̱ṇa̱ya̱ḥ | varī̍yaḥ |
dū̱ram | i̱ta̱ | pa̱ṇa̱ya̱ḥ | varī̍yaḥ | ut | gāva̍ḥ | ya̱ntu̱ | mi̱na̱tīḥ | ṛ̱tena̍ |
bṛha̱spati̍ḥ | yāḥ | avi̍ndat | ni-gū̍ḻhāḥ | soma̍ḥ | grāvā̍ṇaḥ | ṛṣa̍yaḥ | ca̱ | viprā̍ḥ |
te | a̱va̱da̱n | pra̱tha̱māḥ | bra̱hma̱-ki̱lbi̱ṣe | akū̍pāraḥ | sa̱li̱laḥ | mā̱ta̱riśvā̍ |
vī̱ḻu-ha̍rāḥ | tapa̍ḥ | u̱graḥ | ma̱ya̱ḥ-bhūḥ | āpa̍ḥ | de̱vīḥ | pra̱tha̱ma̱-jāḥ | ṛ̱tena̍ |
soma̍ḥ | rājā̍ | pra̱tha̱maḥ | bra̱hma̱-jā̱yām | puna̱riti̍ | pra | a̱ya̱ccha̱t | ahṛ̍ṇīyamānaḥ |
a̱nu̱-a̱rti̱tā | varu̍ṇaḥ | mi̱traḥ | ā̱sī̱t | a̱gniḥ | hotā̍ | ha̱sta̱-gṛhya̍ | ā | ni̱nā̱ya̱ |
haste̍na | e̱va | grā̱hya̍ḥ | ā̱-dhiḥ | a̱syā̱ḥ | bra̱hma̱-jā̱yā | i̱yam | iti̍ | ca̱ | it | avo̍can |
na | dū̱tāya̍ | pra̱-hye̍ | ta̱sthe̱ | e̱ṣā | tathā̍ | rā̱ṣṭram | gu̱pi̱tam | kṣa̱triya̍sya |
de̱vāḥ | e̱tasyā̍m | a̱va̱da̱nta̱ | pūrve̍ | sa̱pta̱-ṛ̱ṣaya̍ḥ | tapa̍se | ye | ni̱-se̱duḥ |
bhī̱mā | jā̱yā | brā̱hma̱ṇasya̍ | upa̍-nītā | du̱ḥ-dhām | da̱dhā̱ti̱ | pa̱ra̱me | vi-o̍man |
bra̱hma̱-cā̱rī | ca̱ra̱ti̱ | vevi̍ṣat | viṣa̍ḥ | saḥ | de̱vānā̍m | bha̱va̱ti̱ | eka̍m | aṅga̍m |
tena̍ | jā̱yām | anu̍ | a̱vi̱nda̱t | bṛha̱spati̍ḥ | some̍na | nī̱tām | ju̱hva̍m | na | de̱vā̱ḥ |
puna̍ḥ | vai | de̱vāḥ | a̱da̱du̱ḥ | puna̍ḥ | ma̱nu̱ṣyā̍ḥ | u̱ta |
rājā̍naḥ | sa̱tyam | kṛ̱ṇvā̱nāḥ | bra̱hma̱-jā̱yām | puna̍ḥ | da̱du̱ḥ |
pu̱na̱ḥ-dāya̍ | bra̱hma̱-jā̱yām | kṛ̱tvī | de̱vaiḥ | ni̱-ki̱lbi̱ṣam |
ūrja̍m | pṛ̱thi̱vyāḥ | bha̱ktvāya̍ | u̱ru̱-gā̱yam | upa̍ | ā̱sa̱te̱ |
sam-i̍ddhaḥ | a̱dya | manu̍ṣaḥ | du̱ro̱ṇe | de̱vaḥ | de̱vān | ya̱ja̱si̱ | jā̱ta̱-ve̱da̱ḥ |
ā | ca̱ | vaha̍ | mi̱tra̱-ma̱ha̱ḥ | ci̱ki̱tvān | tvam | dū̱taḥ | ka̱viḥ | a̱si̱ | pra-ce̍tāḥ |
tanū̍-napāt | pa̱thaḥ | ṛ̱tasya̍ | yānā̍n | madhvā̍ | sa̱m-a̱ñjan | sva̱da̱ya̱ | su̱-ji̱hva̱ |
manmā̍ni | dhī̱bhiḥ | u̱ta | ya̱jñam | ṛ̱ndhan | de̱va̱-trā | ca̱ | kṛ̱ṇu̱hi̱ | a̱dhva̱ram | na̱ḥ |
ā̱-juhvā̍naḥ | īḍya̍ḥ | vandya̍ḥ | ca̱ | ā | yā̱hi̱ | a̱gne̱ | vasu̍-bhiḥ | sa̱-joṣā̍ḥ |
tvam | de̱vānā̍m | a̱si̱ | ya̱hva̱ | hotā̍ | saḥ | e̱tā̱n | ya̱kṣi̱ | i̱ṣi̱taḥ | yajī̍yān |
prā̱cīna̍m | ba̱rhiḥ | pra̱-diśā̍ | pṛ̱thi̱vyāḥ | vasto̍ḥ | a̱syāḥ | vṛ̱jya̱te̱ | agre̍ | ahnā̍m |
vi | ū̱m̐ iti̍ | pra̱tha̱te̱ | vi̱-ta̱ram | varī̍yaḥ | de̱vebhya̍ḥ | adi̍taye | syo̱nam |
vyaca̍svatīḥ | u̱rvi̱yā | vi | śra̱ya̱ntā̱m | pati̍-bhyaḥ | na | jana̍yaḥ | śumbha̍mānāḥ |
devī̍ḥ | dvā̱ra̱ḥ | bṛ̱ha̱tī̱ḥ | vi̱śva̱m-i̱nvā̱ḥ | de̱vebhya̍ḥ | bha̱va̱ta̱ | su̱pra̱-a̱ya̱nāḥ |
ā | su̱svaya̍ntī̱ iti̍ | ya̱ja̱te iti̍ | upā̍ke̱ iti̍ | u̱ṣasā̱naktā̍ | sa̱da̱tā̱m | ni | yonau̍ |
di̱vye iti̍ | yoṣa̍ṇe̱ iti̍ | bṛ̱ha̱tī iti̍ | su̱ru̱kme iti̍ su̱-ru̱kme | adhi̍ | śriya̍m | śu̱kra̱-piśa̍m | dadhā̍ne̱ iti̍ |
daivyā̍ | hotā̍rā | pra̱tha̱mā | su̱-vācā̍ | mimā̍nā | ya̱jñam | manu̍ṣaḥ | yaja̍dhyai |
pra̱-co̱daya̍ntā | vi̱dathe̍ṣu | kā̱rū iti̍ | prā̱cīna̍m | jyoti̍ḥ | pra̱-diśā̍ | di̱śantā̍ |
ā | na̱ḥ | ya̱jñam | bhāra̍tī | tūya̍m | e̱tu̱ | iḻā̍ | ma̱nu̱ṣvat | i̱ha | ce̱taya̍ntī |
ti̱sraḥ | de̱vīḥ | ba̱rhiḥ | ā | i̱dam | syo̱nam | sara̍svatī | su̱-apa̍saḥ | sa̱da̱ntu̱ |
yaḥ | i̱me iti̍ | dyāvā̍pṛthi̱vī iti̍ | jani̍trī̱ iti̍ | rū̱paiḥ | api̍ṁśat | bhuva̍nāni | viśvā̍ |
tam | a̱dya | ho̱ta̱ḥ | i̱ṣi̱taḥ | yajī̍yān | de̱vam | tvaṣṭā̍ram | i̱ha | ya̱kṣi̱ | vi̱dvān |
u̱pa̱-ava̍sṛja | tmanyā̍ | sa̱m-a̱ñjan | de̱vānā̍m | pātha̍ḥ | ṛ̱tu̱-thā | ha̱vīṁṣi̍ |
vana̱spati̍ḥ | śa̱mi̱tā | de̱vaḥ | a̱gniḥ | svada̍ntu | ha̱vyam | madhu̍nā | ghṛ̱tena̍ |
sa̱dyaḥ | jā̱taḥ | vi | a̱mi̱mī̱ta̱ | ya̱jñam | a̱gniḥ | de̱vānā̍m | a̱bha̱va̱t | pu̱ra̱ḥ-gāḥ |
a̱sya | hotu̍ḥ | pra̱-diśi̍ | ṛ̱tasya̍ | vā̱ci | svāhā̍-kṛtam | ha̱viḥ | a̱da̱ntu̱ | de̱vāḥ |
manī̍ṣiṇaḥ | pra | bha̱ra̱dhva̱m | ma̱nī̱ṣām | yathā̍-yathā | ma̱taya̍ḥ | santi̍ | nṛ̱ṇām |
indra̍m | sa̱tyaiḥ | ā | ī̱ra̱yā̱ma̱ | kṛ̱tebhi̍ḥ | saḥ | hi | vī̱raḥ | gi̱rva̱ṇa̱syuḥ | vidā̍naḥ |
ṛ̱tasya̍ | hi | sada̍saḥ | dhī̱tiḥ | adyau̍t | sam | gā̱rṣṭe̱yaḥ | vṛ̱ṣa̱bhaḥ | gobhi̍ḥ | ā̱na̱ṭ |
ut | a̱ti̱ṣṭha̱t | ta̱vi̱ṣeṇa̍ | rave̍ṇa | ma̱hānti̍ | ci̱t | sam | vi̱vyā̱ca̱ | rajā̍ṁsi |
indra̍ḥ | kila̍ | śrutyai̍ | a̱sya | ve̱da̱ | saḥ | hi | ji̱ṣṇuḥ | pa̱thi̱-kṛt | sūryā̍ya |
āt | menā̍m | kṛ̱ṇvan | acyu̍taḥ | bhuva̍t | goḥ | pati̍ḥ | di̱vaḥ | sa̱na̱-jāḥ | apra̍ti-itaḥ |
indra̍ḥ | ma̱hnā | ma̱ha̱taḥ | a̱rṇa̱vasya̍ | vra̱tā | a̱mi̱nā̱t | aṅgi̍raḥ-bhiḥ | gṛ̱ṇā̱naḥ |
pu̱rūṇi̍ | ci̱t | ni | ta̱tā̱na̱ | rajā̍ṁsi | dā̱dhāra̍ | yaḥ | dha̱ruṇa̍m | sa̱tya-tā̍tā |
indra̍ḥ | di̱vaḥ | pra̱ti̱-māna̍m | pṛ̱thi̱vyāḥ | viśvā̍ | ve̱da̱ | sava̍nā | hanti̍ | śuṣṇa̍m |
ma̱hīm | ci̱t | dyām | ā | a̱ta̱no̱t | sūrye̍ṇa | cā̱skambha̍ | ci̱t | skambha̍nena | skabhī̍yān |
vajre̍ṇa | hi | vṛ̱tra̱-hā | vṛ̱tram | asta̍ḥ | ade̍vasya | śūśu̍vānasya | mā̱yāḥ |
vi | dhṛ̱ṣṇo̱ iti̍ | atra̍ | dhṛ̱ṣa̱tā | ja̱gha̱ntha̱ | atha̍ | a̱bha̱va̱ḥ | ma̱gha̱-va̱n | bā̱hu-o̍jāḥ |
saca̍nta | yat | u̱ṣasa̍ḥ | sūrye̍ṇa | ci̱trām | a̱sya̱ | ke̱tava̍ḥ | rām | a̱vi̱nda̱n |
ā | yat | nakṣa̍tram | dadṛ̍śe | di̱vaḥ | na | puna̍ḥ | ya̱taḥ | naki̍ḥ | a̱ddhā | nu | ve̱da̱ |
dū̱ram | kila̍ | pra̱tha̱māḥ | ja̱gmu̱ḥ | ā̱sā̱m | indra̍sya | yāḥ | pra̱-sa̱ve | sa̱sruḥ | āpa̍ḥ |
kva̍ | svi̱t | agra̍m | kva̍ | bu̱dhnaḥ | ā̱sā̱m | āpa̍ḥ | madhya̍m | kva̍ | va̱ḥ | nū̱nam | anta̍ḥ |
sṛ̱jaḥ | sindhū̍n | ahi̍nā | ja̱gra̱sā̱nān | āt | it | e̱tāḥ | pra | vi̱vi̱jre̱ | ja̱vena̍ |
mumu̍kṣamāṇāḥ | u̱ta | yāḥ | mu̱mu̱cre | adha̍ | it | e̱tāḥ | na | ra̱ma̱nte̱ | ni-ti̍ktāḥ |
sa̱dhrīcī̍ḥ | sindhu̍m | u̱śa̱tīḥ-i̍va | ā̱ya̱n | sa̱nāt | jā̱raḥ | ā̱ri̱taḥ | pū̱ḥ-bhit | ā̱sā̱m |
asta̍m | ā | te̱ | pārthi̍vā | vasū̍ni | a̱sme iti̍ | ja̱gmu̱ḥ | sū̱nṛtā̍ḥ | i̱ndra̱ | pū̱rvīḥ |
indra̍ | piba̍ | pra̱ti̱-kā̱mam | su̱tasya̍ | prā̱ta̱ḥ-sā̱vaḥ | tava̍ | hi | pū̱rva-pī̍tiḥ |
harṣa̍sva | hanta̍ve | śū̱ra̱ | śatrū̍n | u̱kthebhi̍ḥ | te̱ | vī̱ryā̍ | pra | bra̱vā̱ma̱ |
yaḥ | te̱ | ratha̍ḥ | mana̍saḥ | javī̍yān | ā̱ | i̱ndra̱ | tena̍ | so̱ma̱-peyā̍ya | yā̱hi̱ |
tūya̍m | ā | te̱ | hara̍yaḥ | pra | dra̱va̱ntu̱ | yebhi̍ḥ | yāsi̍ | vṛṣa̍-bhiḥ | manda̍mānaḥ |
hari̍tvatā | varca̍sā | sūrya̍sya | śreṣṭhai̍ḥ | rū̱paiḥ | ta̱nva̍m | spa̱rśa̱ya̱sva̱ |
a̱smābhi̍ḥ | i̱ndra̱ | sakhi̍-bhiḥ | hu̱vā̱naḥ | sa̱dhrī̱cī̱naḥ | mā̱da̱ya̱sva̱ | ni̱-sadya̍ |
yasya̍ | tyat | te̱ | ma̱hi̱māna̍m | made̍ṣu | i̱me iti̍ | ma̱hī iti̍ | roda̍sī̱ iti̍ | na | avi̍viktām |
tat | oka̍ḥ | ā | hari̍-bhiḥ | i̱ndra̱ | yu̱ktaiḥ | pri̱yebhi̍ḥ | yā̱hi̱ | pri̱yam | anna̍m | accha̍ |
yasya̍ | śaśva̍t | pa̱pi̱-vān | i̱ndra̱ | śatrū̍n | a̱na̱nu̱-kṛ̱tyā | raṇyā̍ | ca̱kartha̍ |
saḥ | te̱ | pura̍m-dhim | tavi̍ṣīm | i̱ya̱rti̱ | saḥ | te̱ | madā̍ya | su̱taḥ | i̱ndra̱ | soma̍ḥ |
i̱dam | te̱ | pātra̍m | sana̍-vittam | i̱ndra̱ | piba̍ | soma̍m | e̱nā | śa̱ta̱kra̱to̱ iti̍ śata-krato |
pū̱rṇaḥ | ā̱-hā̱vaḥ | ma̱di̱rasya̍ | madhva̍ḥ | yam | viśve̍ | it | a̱bhi̱-harya̍nti | de̱vāḥ |
vi | hi | tvām | i̱ndra̱ | pu̱ru̱dhā | janā̍saḥ | hi̱ta-pra̍yasaḥ | vṛ̱ṣa̱bha̱ | hvaya̍nte |
a̱smāka̍m | te̱ | madhu̍mat-tamāni | i̱mā | bhu̱va̱n | sava̍nā | teṣu̍ | ha̱rya̱ |
pra | te̱ | i̱ndra̱ | pū̱rvyāṇi̍ | pra | nū̱nam | vī̱ryā̍ | vo̱ca̱m | pra̱tha̱mā | kṛ̱tāni̍ |
sa̱tī̱na-ma̍nyuḥ | a̱śra̱tha̱ya̱ḥ | adri̍m | su̱-ve̱da̱nām | a̱kṛ̱ṇo̱ḥ | brahma̍ṇe | gām |
ni | su | sī̱da̱ | ga̱ṇa̱-pa̱te̱ | ga̱ṇeṣu̍ | tvām | ā̱hu̱ḥ | vipra̍-tamam | ka̱vī̱nām |
na | ṛ̱te | tvat | kri̱ya̱te̱ | kim | ca̱na | ā̱re | ma̱hām | a̱rkam | ma̱gha̱-va̱n | ci̱tram | a̱rca̱ |
a̱bhi̱-khyā | na̱ḥ | ma̱gha̱-va̱n | nādha̍mānān | sakhe̍ | bo̱dhi | va̱su̱-pa̱te̱ | sakhī̍nām |
raṇa̍m | kṛ̱dhi̱ | ra̱ṇa̱-kṛ̱t | sa̱tya̱-śu̱ṣma̱ | abha̍kte | ci̱t | ā | bha̱ja̱ | rā̱ye | a̱smān |
tam | a̱sya̱ | dyāvā̍pṛthi̱vī iti̍ | sa-ce̍tasā | viśve̍bhiḥ | de̱vaiḥ | anu̍ | śuṣma̍m | ā̱va̱tā̱m |
yat | ait | kṛ̱ṇvā̱naḥ | ma̱hi̱māna̍m | i̱ndri̱yam | pī̱tvī | soma̍sya | kratu̍-mān | a̱va̱rdha̱ta̱ |
tam | a̱sya̱ | viṣṇu̍ḥ | ma̱hi̱māna̍m | oja̍sā | a̱ṁśum | da̱dha̱nvān | madhu̍naḥ | vi | ra̱pśa̱te̱ |
de̱vebhi̍ḥ | indra̍ḥ | ma̱gha-vā̍ | sa̱yāva̍-bhiḥ | vṛ̱tram | ja̱gha̱nvān | a̱bha̱va̱t | vare̍ṇyaḥ |
vṛ̱treṇa̍ | yat | ahi̍nā | bibhra̍t | āyu̍dhā | sa̱m-asthi̍thāḥ | yu̱dhaye̍ | śaṁsa̍m | ā̱-vide̍ |
viśve̍ | te̱ | atra̍ | ma̱ruta̍ḥ | sa̱ha | tmanā̍ | ava̍rdhan | u̱gra̱ | ma̱hi̱māna̍m | i̱ndri̱yam |
ja̱jñā̱naḥ | e̱va | vi | a̱bā̱dha̱ta̱ | spṛdha̍ḥ | pra | a̱pa̱śya̱t | vī̱raḥ | a̱bhi | pauṁsya̍m | raṇa̍m |
avṛ̍ścat | adri̍m | ava̍ | sa̱-syada̍ḥ | sṛ̱ja̱t | asta̍bhnāt | nāka̍m | su̱-a̱pa̱syayā̍ | pṛ̱thum |
āt | indra̍ḥ | sa̱trā | tavi̍ṣīḥ | a̱pa̱tya̱ta̱ | varī̍yaḥ | dyāvā̍pṛthi̱vī iti̍ | a̱bā̱dha̱ta̱ |
ava̍ | a̱bha̱ra̱t | dhṛ̱ṣi̱taḥ | vajra̍m | ā̱ya̱sam | śeva̍m | mi̱trāya̍ | varu̍ṇāya | dā̱śuṣe̍ |
indra̍sya | atra̍ | tavi̍ṣībhyaḥ | vi̱-ra̱pśina̍ḥ | ṛ̱ghā̱ya̱taḥ | a̱ra̱ṁha̱ya̱nta̱ | ma̱nyave̍ |
vṛ̱tram | yat | u̱graḥ | vi | avṛ̍ścat | oja̍sā | a̱paḥ | bibhra̍tam | tama̍sā | pari̍-vṛtam |
yā | vī̱ryā̍ṇi | pra̱tha̱māni̍ | kartvā̍ | ma̱hi̱-tvebhi̍ḥ | yata̍mānau | sa̱m-ī̱yatu̍ḥ |
dhvā̱ntam | tama̍ḥ | ava̍ | da̱dhva̱se̱ | ha̱te | indra̍ḥ | ma̱hnā | pū̱rva-hū̍tau | a̱pa̱tya̱ta̱ |
viśve̍ | de̱vāsa̍ḥ | adha̍ | vṛṣṇyā̍ni | te̱ | ava̍rdhayan | soma̍-vatyā | va̱ca̱syayā̍ |
ra̱ddham | vṛ̱tram | ahi̍m | indra̍sya | hanma̍nā | a̱gniḥ | na | jambhai̍ḥ | tṛ̱ṣu | anna̍m | ā̱va̱ya̱t |
bhūri̍ | dakṣe̍bhiḥ | va̱ca̱nebhi̍ḥ | ṛkva̍-bhiḥ | sa̱khyebhi̍ḥ | sa̱khyāni̍ | pra | vo̱ca̱ta̱ |
indra̍ḥ | dhuni̍m | ca̱ | cumu̍rim | ca̱ | da̱mbhaya̍n | śra̱ddhā̱-ma̱na̱syā | śṛ̱ṇu̱te̱ | da̱bhīta̍ye |
tvam | pu̱rūṇi̍ | ā | bha̱ra̱ | su̱-aśvyā̍ | yebhi̍ḥ | maṁsai̍ | ni̱-vaca̍nāni | śaṁsa̍n |
su̱-gebhi̍ḥ | viśvā̍ | du̱ḥ-i̱tā | ta̱re̱ma̱ | vi̱do iti̍ | su | na̱ḥ | u̱rvi̱yā | gā̱dham | a̱dya |
gha̱rmā | sam-a̍ntā | tri̱-vṛta̍m | vi | ā̱pa̱tu̱ḥ | tayo̍ḥ | juṣṭi̍m | mā̱ta̱riśvā̍ | ja̱gā̱ma̱ |
di̱vaḥ | paya̍ḥ | didhi̍ṣāṇāḥ | a̱ve̱ṣa̱n | vi̱duḥ | de̱vāḥ | sa̱ha-sā̍mānam | a̱rkam |
ti̱sraḥ | de̱ṣṭrāya̍ | niḥ-ṛ̍tīḥ | upa̍ | ā̱sa̱te̱ | dī̱rgha̱-śruta̍ḥ | vi | hi | jā̱nanti̍ | vahna̍yaḥ |
tāsā̍m | ni | ci̱kyu̱ḥ | ka̱vaya̍ḥ | ni̱-dāna̍m | pare̍ṣu | yāḥ | guhye̍ṣu | vra̱teṣu̍ |
catu̍ḥ-kapardā | yu̱va̱tiḥ | su̱-peśā̍ḥ | ghṛ̱ta-pra̍tīkā | va̱yunā̍ni | va̱ste̱ |
tasyā̍m | su̱-pa̱rṇā | vṛṣa̍ṇā | ni | se̱da̱tu̱ḥ | yatra̍ | de̱vāḥ | da̱dhi̱re | bhā̱ga̱-dheya̍m |
eka̍ḥ | su̱-pa̱rṇaḥ | saḥ | sa̱mu̱dram | ā | vi̱ve̱śa̱ | saḥ | i̱dam | viśva̍m | bhuva̍nam | vi | ca̱ṣṭe̱ |
tam | pāke̍na | mana̍sā | a̱pa̱śya̱m | anti̍taḥ | tam | mā̱tā | re̱ḻhi̱ | saḥ | ū̱m̐ iti̍ | re̱ḻhi̱ | mā̱tara̍m |
su̱-pa̱rṇam | viprā̍ḥ | ka̱vaya̍ḥ | vaca̍ḥ-bhiḥ | eka̍m | santa̍m | ba̱hu̱dhā | ka̱lpa̱ya̱nti̱ |
chandā̍ṁsi | ca̱ | dadha̍taḥ | a̱dhva̱reṣu̍ | grahā̍n | soma̍sya | mi̱ma̱te̱ | dvāda̍śa |
ṣa̱ṭ-tri̱ṁśān | ca̱ | ca̱tura̍ḥ | ka̱lpaya̍ntaḥ | chandā̍ṁsi | ca̱ | dadha̍taḥ | ā̱-dvā̱da̱śam |
ya̱jñam | vi̱-māya̍ | ka̱vaya̍ḥ | ma̱nī̱ṣā | ṛ̱k-sā̱mābhyā̍m | pra | ratha̍m | va̱rta̱ya̱nti̱ |
catu̍ḥ-daśa | a̱nye | ma̱hi̱māna̍ḥ | a̱sya̱ | tam | dhīrā̍ḥ | vā̱cā | pra | na̱ya̱nti̱ | sa̱pta |
āpnā̍nam | tī̱rtham | kaḥ | i̱ha | pra | vo̱ca̱t | yena̍ | pa̱thā | pra̱-piba̍nte | su̱tasya̍ |
sa̱ha̱sra̱dhā | pa̱ñca̱-da̱śāni̍ | u̱kthā | yāva̍t | dyāvā̍pṛthi̱vī iti̍ | tāva̍t | it | tat |
sa̱ha̱sra̱dhā | ma̱hi̱māna̍ḥ | sa̱hasra̍m | yāva̍t | brahma̍ | vi-sthi̍tam | tāva̍tī | vāk |
kaḥ | chanda̍sām | yoga̍m | ā | ve̱da̱ | dhīra̍ḥ | kaḥ | dhiṣṇyā̍m | prati̍ | vāca̍m | pa̱pā̱da̱ |
kam | ṛ̱tvijā̍m | a̱ṣṭa̱mam | śūra̍m | ā̱hu̱ḥ | harī̱ iti̍ | indra̍sya | ni | ci̱kā̱ya̱ | kaḥ | svi̱t |
bhūmyā̍ḥ | anta̍m | pari̍ | eke̍ | ca̱ra̱nti̱ | ratha̍sya | dhū̱ḥ-su | yu̱ktāsa̍ḥ | a̱sthu̱ḥ |
śrama̍sya | dā̱yam | vi | bha̱ja̱nti̱ | e̱bhya̱ḥ | ya̱dā | ya̱maḥ | bhava̍ti | ha̱rmye | hi̱taḥ |
ci̱traḥ | it | śiśo̍ḥ | taru̍ṇasya | va̱kṣatha̍ḥ | na | yaḥ | mā̱tarau̍ | a̱pi̱-eti̍ | dhāta̍ve |
a̱nū̱dhāḥ | yadi̍ | jīja̍nat | adha̍ | ca̱ | nu | va̱vakṣa̍ | sa̱dyaḥ | mahi̍ | dū̱tya̍m | cara̍n |
a̱gniḥ | ha̱ | nāma̍ | dhā̱yi̱ | dan | a̱paḥ-ta̍maḥ | sam | yaḥ | vanā̍ | yu̱vate̍ | bhasma̍nā | da̱tā |
a̱bhi̱-pra̱murā̍ | ju̱hvā̍ | su̱-a̱dhva̱raḥ | i̱naḥ | na | protha̍mānaḥ | yava̍se | vṛṣā̍ |
tam | va̱ḥ | vim | na | dru̱-sada̍m | de̱vam | andha̍saḥ | indu̍m | protha̍ntam | pra̱-vapa̍ntam | a̱rṇa̱vam |
ā̱sā | vahni̍m | na | śo̱ciṣā̍ | vi̱-ra̱pśina̍m | mahi̍-vratam | na | sa̱raja̍ntam | adhva̍naḥ |
vi | yasya̍ | te̱ | jra̱ya̱sā̱nasya̍ | a̱ja̱ra̱ | dhakṣo̍ḥ | na | vātā̍ḥ | pari̍ | santi̍ | acyu̍tāḥ |
ā | ra̱ṇvāsa̍ḥ | yuyu̍dhayaḥ | na | sa̱tva̱nam | tri̱tam | na̱śa̱nta̱ | pra | śi̱ṣanta̍ḥ | i̱ṣṭaye̍ |
saḥ | it | a̱gniḥ | kaṇva̍-tamaḥ | kaṇva̍-sakhā | a̱ryaḥ | para̍sya | anta̍rasya | taru̍ṣaḥ |
a̱gniḥ | pā̱tu̱ | gṛ̱ṇa̱taḥ | a̱gniḥ | sū̱rīn | a̱gniḥ | da̱dā̱tu̱ | teṣā̍m | ava̍ḥ | na̱ḥ |
vā̱jin-ta̍māya | sahya̍se | su̱-pi̱trya̱ | tṛ̱ṣu | cyavā̍naḥ | anu̍ | jā̱ta-ve̍dase |
a̱nu̱dre | ci̱t | yaḥ | dhṛ̱ṣa̱tā | vara̍m | sa̱te | ma̱hin-ta̍māya | dhanva̍nā | it | a̱vi̱ṣya̱te̱ |
e̱va | a̱gniḥ | martai̍ḥ | sa̱ha | sū̱ri-bhi̍ḥ | vasu̍ḥ | sta̱ve̱ | saha̍saḥ | sū̱nara̍ḥ | nṛ-bhi̍ḥ |
mi̱trāsa̍ḥ | na | ye | su-dhi̍tāḥ | ṛ̱ta̱-yava̍ḥ | dyāva̍ḥ | na | dyu̱mnaiḥ | a̱bhi | sa̱nti̱ | mānu̍ṣān |
ūrja̍ḥ | na̱pā̱t | sa̱ha̱sā̱-va̱n | iti̍ | tvā̱ | u̱pa̱-stu̱tasya̍ | va̱nda̱te̱ | vṛṣā̍ | vāk |
tvām | sto̱ṣā̱ma̱ | tvayā̍ | su̱-vīrā̍ḥ | drāghī̍yaḥ | āyu̍ḥ | pra̱-ta̱ram | dadhā̍nāḥ |
iti̍ | tvā̱ | a̱gne̱ | vṛ̱ṣṭi̱-havya̍sya | pu̱trāḥ | u̱pa̱-stu̱tāsa̍ḥ | ṛṣa̍yaḥ | a̱vo̱ca̱n |
tān | ca̱ | pā̱hi | gṛ̱ṇa̱taḥ | ca̱ | sū̱rīn | vaṣa̍ṭ | vaṣa̍ṭ | iti̍ | ū̱rdhvāsa̍ḥ | a̱na̱kṣa̱n | nama̍ḥ | nama̍ḥ | iti̍ | ū̱rdhvāsa̍ḥ | a̱na̱kṣa̱n |
piba̍ | soma̍m | ma̱ha̱te | i̱ndri̱yāya̍ | piba̍ | vṛ̱trāya̍ | hanta̍ve | śa̱vi̱ṣṭha̱ |
piba̍ | rā̱ye | śava̍se | hū̱yamā̍naḥ | piba̍ | madhva̍ḥ | tṛ̱pat | i̱ndra̱ | ā | vṛ̱ṣa̱sva̱ |
a̱sya | pi̱ba̱ | kṣu̱-mata̍ḥ | pra-sthi̍tasya | indra̍ | soma̍sya | vara̍m | ā | su̱tasya̍ |
sva̱sti̱-dāḥ | mana̍sā | mā̱da̱ya̱sva̱ | a̱rvā̱cī̱naḥ | re̱vate̍ | saubha̍gāya |
ma̱mattu̍ | tvā̱ | di̱vyaḥ | soma̍ḥ | i̱ndra̱ | ma̱mattu̍ | yaḥ | sū̱yate̍ | pārthi̍veṣu |
ma̱mattu̍ | yena̍ | vari̍vaḥ | ca̱kartha̍ | ma̱mattu̍ | yena̍ | ni̱-ri̱ṇāsi̍ | śatrū̍n |
ā | dvi̱-barhā̍ḥ | a̱mi̱naḥ | yā̱tu̱ | indra̍ḥ | vṛṣā̍ | hari̍-bhyām | pari̍-siktam | andha̍ḥ |
gavi̍ | ā | su̱tasya̍ | pra-bhṛ̍tasya | madhva̍ḥ | sa̱trā | khedā̍m | a̱ru̱śa̱-hā | ā | vṛ̱ṣa̱sva̱ |
ni | ti̱gmāni̍ | bhrā̱śaya̍n | bhrāśyā̍ni | ava̍ | sthi̱rā | ta̱nu̱hi̱ | yā̱tu̱-jūnā̍m |
u̱grāya̍ | te̱ | saha̍ḥ | bala̍m | da̱dā̱mi̱ | pra̱ti̱-itya̍ | śatrū̍n | vi̱-ga̱deṣu̍ | vṛ̱śca̱ |
vi | a̱ryaḥ | i̱ndra̱ | ta̱nu̱hi̱ | śravā̍ṁsi | oja̍ḥ | sthi̱rā-i̍va | dhanva̍naḥ | a̱bhi-mā̍tīḥ |
a̱sma̱drya̍k | va̱vṛ̱dhā̱naḥ | saha̍ḥ-bhiḥ | ani̍-bhṛṣṭaḥ | ta̱nva̍m | va̱vṛ̱dha̱sva̱ |
i̱dam | ha̱viḥ | ma̱gha̱-va̱n | tubhya̍m | rā̱tam | prati̍ | sam-rā̍ṭ | ahṛ̍ṇānaḥ | gṛ̱bhā̱ya̱ |
tubhya̍m | su̱taḥ | ma̱gha̱-va̱n | tubhya̍m | pa̱kva̍ḥ | a̱ddhi | i̱ndra̱ | piba̍ | ca̱ | pra-sthi̍tasya |
a̱ddhi | it | i̱ndra̱ | pra-sthi̍tā | i̱mā | ha̱vīṁṣi̍ | cana̍ḥ | da̱dhi̱ṣva̱ | pa̱ca̱tā | u̱ta | soma̍m |
praya̍svantaḥ | prati̍ | ha̱ryā̱ma̱si̱ | tvā̱ | sa̱tyāḥ | sa̱ntu̱ | yaja̍mānasya | kāmā̍ḥ |
pra | i̱ndrā̱gni-bhyā̍m | su̱-va̱ca̱syām | i̱ya̱rmi̱ | sindhau̍-iva | pra | ī̱ra̱ya̱m | nāva̍m | a̱rkaiḥ |
ayā̍ḥ-iva | pari̍ | ca̱ra̱nti̱ | de̱vāḥ | ye | a̱smabhya̍m | dha̱na̱-dāḥ | u̱t-bhida̍ḥ | ca̱ |
na | vai | ū̱m̐ iti̍ | de̱vāḥ | kṣudha̍m | it | va̱dham | da̱du̱ḥ | u̱ta | āśi̍tam | upa̍ | ga̱ccha̱nti̱ | mṛ̱tyava̍ḥ |
u̱to iti̍ | ra̱yiḥ | pṛ̱ṇa̱taḥ | na | upa̍ | da̱sya̱ti̱ | u̱ta | apṛ̍ṇan | ma̱rḍi̱tāra̍m | na | vi̱nda̱te̱ |
yaḥ | ā̱dhrāya̍ | ca̱ka̱mā̱nāya̍ | pi̱tvaḥ | anna̍-vān | san | ra̱phi̱tāya̍ | u̱pa̱-ja̱gmuṣe̍ |
sthi̱ram | mana̍ḥ | kṛ̱ṇu̱te | seva̍te | pu̱rā | u̱to iti̍ | ci̱t | saḥ | ma̱rḍi̱tāra̍m | na | vi̱nda̱te̱ |
saḥ | it | bho̱jaḥ | yaḥ | gṛ̱have̍ | dadā̍ti | anna̍-kāmāya | cara̍te | kṛ̱śāya̍ |
ara̍m | a̱smai̱ | bha̱va̱ti̱ | yāma̍-hūtau | u̱ta | a̱pa̱rīṣu̍ | kṛ̱ṇu̱te̱ | sakhā̍yam |
na | saḥ | sakhā̍ | yaḥ | na | dadā̍ti | sakhye̍ | sa̱cā̱-bhuve̍ | saca̍mānāya | pi̱tvaḥ |
apa̍ | a̱smā̱t | pra | i̱yā̱t | na | tat | oka̍ḥ | a̱sti̱ | pṛ̱ṇanta̍m | a̱nyam | ara̍ṇam | ci̱t | i̱cche̱t |
pṛ̱ṇī̱yāt | it | nādha̍mānāya | tavyā̍n | drāghī̍yāṁsam | anu̍ | pa̱śye̱ta̱ | panthā̍m |
o iti̍ | hi | va̱rta̱nte̱ | rathyā̍-iva | ca̱krā | a̱nyam-a̍nyam | upa̍ | ti̱ṣṭha̱nta̱ | rāya̍ḥ |
mogha̍m | anna̍m | vi̱nda̱te̱ | apra̍-cetāḥ | sa̱tyam | bra̱vī̱mi̱ | va̱dhaḥ | it | saḥ | tasya̍ |
na | a̱rya̱maṇa̍m | puṣya̍ti | no iti̍ | sakhā̍yam | keva̍la-aghaḥ | bha̱va̱ti̱ | ke̱va̱la̱-ā̱dī |
kṛ̱ṣan | it | phāla̍ḥ | āśi̍tam | kṛ̱ṇo̱ti̱ | yan | adhvā̍nam | apa̍ | vṛ̱ṅkte̱ | ca̱ritrai̍ḥ |
vada̍n | bra̱hmā | ava̍dataḥ | vanī̍yān | pṛ̱ṇan | ā̱piḥ | apṛ̍ṇantam | a̱bhi | syā̱t |
eka̍-pāt | bhūya̍ḥ | dvi̱-pada̍ḥ | vi | ca̱kra̱me̱ | dvi̱-pāt | tri̱-pāda̍m | a̱bhi | e̱ti̱ | pa̱ścāt |
catu̍ḥ-pāt | e̱ti̱ | dvi̱-padā̍m | a̱bhi̱-sva̱re | sa̱m-paśya̍n | pa̱ṅktīḥ | u̱pa̱-tiṣṭha̍mānaḥ |
sa̱mau | ci̱t | hastau̍ | na | sa̱mam | vi̱vi̱ṣṭaḥ | sa̱m-mā̱tarā̍ | ci̱t | na | sa̱mam | du̱hā̱te̱ iti̍ |
ya̱mayo̍ḥ | ci̱t | na | sa̱mā | vī̱ryā̍ṇi | jñā̱tī iti̍ | ci̱t | santau̍ | na | sa̱mam | pṛ̱ṇī̱ta̱ḥ |
agne̍ | haṁsi̍ | ni | a̱triṇa̍m | dīdya̍t | martye̍ṣu | ā |
sve | kṣaye̍ | śu̱ci̱-vra̱ta̱ |
ut | ti̱ṣṭha̱si̱ | su-ā̍hutaḥ | ghṛ̱tāni̍ | prati̍ | mo̱da̱se̱ |
yat | tvā̱ | sruca̍ḥ | sa̱m-asthi̍ran |
saḥ | ā-hu̍taḥ | vi | ro̱ca̱te̱ | a̱gniḥ | ī̱ḻenya̍ḥ | gi̱rā |
sru̱cā | pratī̍kam | a̱jya̱te̱ |
ghṛ̱tena̍ | a̱gniḥ | sam | a̱jya̱te̱ | madhu̍-pratīkaḥ | ā-hu̍taḥ |
roca̍mānaḥ | vi̱bhā-va̍suḥ |
jara̍māṇaḥ | sam | i̱dhya̱se̱ | de̱vebhya̍ḥ | ha̱vya̱-vā̱ha̱na̱ |
tam | tvā̱ | ha̱va̱nta̱ | martyā̍ḥ |
tam | ma̱rtā̱ḥ | ama̍rtyam | ghṛ̱tena̍ | a̱gnim | sa̱pa̱rya̱ta̱ |
adā̍bhyam | gṛ̱ha-pa̍tim |
adā̍bhyena | śo̱ciṣā̍ | agne̍ | rakṣa̍ḥ | tvam | da̱ha̱ |
go̱pāḥ | ṛ̱tasya̍ | dī̱di̱hi̱ |
saḥ | tvam | a̱gne̱ | pratī̍kena | prati̍ | o̱ṣa̱ | yā̱tu̱-dhā̱nya̍ḥ |
u̱ru̱-kṣaye̍ṣu | dīdya̍t |
tam | tvā̱ | gī̱ḥ-bhiḥ | u̱ru̱-kṣayā̍ḥ | ha̱vya̱-vāha̍m | sam | ī̱dhi̱re̱ |
yaji̍ṣṭham | mānu̍ṣe | jane̍ |
iti̍ | vai | iti̍ | me̱ | mana̍ḥ | gām | aśva̍m | sa̱nu̱yā̱m | iti̍ |
ku̱vit | soma̍sya | apā̍m | iti̍ |
pra | vātā̍ḥ-iva | dodha̍taḥ | ut | mā̱ | pī̱tāḥ | a̱ya̱ṁsa̱ta̱ |
ku̱vit | soma̍sya | apā̍m | iti̍ |
ut | mā̱ | pī̱tāḥ | a̱ya̱ṁsa̱ta̱ | ratha̍m | aśvā̍ḥ-iva | ā̱śava̍ḥ |
ku̱vit | soma̍sya | apā̍m | iti̍ |
upa̍ | mā̱ | ma̱tiḥ | a̱sthi̱ta̱ | vā̱śrā | pu̱tram-i̍va | pri̱yam |
ku̱vit | soma̍sya | apā̍m | iti̍ |
a̱ham | taṣṭā̍-iva | va̱ndhura̍m | pari̍ | a̱cā̱mi̱ | hṛ̱dā | ma̱tim |
ku̱vit | soma̍sya | apā̍m | iti̍ |
na̱hi | me̱ | a̱kṣi̱-pat | ca̱na | acchā̍ntsuḥ | pañca̍ | kṛ̱ṣṭaya̍ḥ |
ku̱vit | soma̍sya | apā̍m | iti̍ |
na̱hi | me̱ | roda̍sī̱ iti̍ | u̱bhe iti̍ | a̱nyam | pa̱kṣam | ca̱na | prati̍ |
ku̱vit | soma̍sya | apā̍m | iti̍ |
a̱bhi | dyām | ma̱hi̱nā | bhu̱va̱m | a̱bhi | i̱mām | pṛ̱thi̱vīm | ma̱hīm |
ku̱vit | soma̍sya | apā̍m | iti̍ |
hanta̍ | a̱ham | pṛ̱thi̱vīm | i̱mām | ni | da̱dhā̱ni̱ | i̱ha | vā̱ | i̱ha | vā̱ |
ku̱vit | soma̍sya | apā̍m | iti̍ |
o̱ṣam | it | pṛ̱thi̱vīm | a̱ham | ja̱ṅghanā̍ni | i̱ha | vā̱ | i̱ha | vā̱ |
ku̱vit | soma̍sya | apā̍m | iti̍ |
di̱vi | me̱ | a̱nyaḥ | pa̱kṣaḥ | a̱dhaḥ | a̱nyam | a̱cī̱kṛ̱ṣa̱m |
ku̱vit | soma̍sya | apā̍m | iti̍ |
a̱ham | a̱smi̱ | ma̱hā̱-ma̱haḥ | a̱bhi̱-na̱bhyam | ut-ī̍ṣitaḥ |
ku̱vit | soma̍sya | apā̍m | iti̍ |
gṛ̱haḥ | yā̱mi̱ | ara̍m-kṛtaḥ | de̱vebhya̍ḥ | ha̱vya̱-vāha̍naḥ |
ku̱vit | soma̍sya | apā̍m | iti̍ |
tat | it | ā̱sa̱ | bhuva̍neṣu | jyeṣṭha̍m | yata̍ḥ | ja̱jñe | u̱graḥ | tve̱ṣa-nṛ̍mṇaḥ |
sa̱dyaḥ | ja̱jñā̱naḥ | ni | ri̱ṇā̱ti̱ | śatrū̍n | anu̍ | yam | viśve̍ | mada̍nti | ūmā̍ḥ |
va̱vṛ̱dhā̱naḥ | śava̍sā | bhūri̍-ojāḥ | śatru̍ḥ | dā̱sāya̍ | bhi̱yasa̍m | da̱dhā̱ti̱ |
avi̍-anat | ca̱ | vi̱-a̱nat | ca̱ | sasni̍ | sam | te̱ | na̱va̱nta̱ | pra-bhṛ̍tā | made̍ṣu |
tve iti̍ | kratu̍m | api̍ | vṛ̱ñja̱nti̱ | viśve̍ | dviḥ | yat | e̱te | triḥ | bhava̍nti | ūmā̍ḥ |
svā̱doḥ | svādī̍yaḥ | svā̱dunā̍ | sṛ̱ja̱ | sam | a̱daḥ | su | madhu̍ | madhu̍nā | a̱bhi | yo̱dhī̱ḥ |
iti̍ | ci̱t | hi | tvā̱ | dhanā̍ | jaya̍ntam | made̍-made | a̱nu̱-mada̍nti | viprā̍ḥ |
ojī̍yaḥ | dhṛ̱ṣṇo̱ iti̍ | sthi̱ram | ā | ta̱nu̱ṣva̱ | mā | tvā̱ | da̱bha̱n | yā̱tu̱-dhānā̍ḥ | du̱ḥ-evā̍ḥ |
tvayā̍ | va̱yam | śā̱śa̱dma̱he̱ | raṇe̍ṣu | pra̱-paśya̍ntaḥ | yu̱dhenyā̍ni | bhūri̍ |
co̱dayā̍mi | te̱ | āyu̍dhā | vaca̍ḥ-bhiḥ | sam | te̱ | śi̱śā̱mi̱ | brahma̍ṇā | vayā̍ṁsi |
stu̱ṣeyya̍m | pu̱ru̱-varpa̍sam | ṛbhva̍m | i̱na-ta̍mam | ā̱ptyam | ā̱ptyānā̍m |
ā | da̱rṣa̱te̱ | śava̍sā | sa̱pta | dānū̍n | pra | sā̱kṣa̱te̱ | pra̱ti̱-mānā̍ni | bhūri̍ |
ni | tat | da̱dhi̱ṣe̱ | ava̍ram | para̍m | ca̱ | yasmi̍n | āvi̍tha | ava̍sā | du̱ro̱ṇe |
ā | mā̱tarā̍ | sthā̱pa̱ya̱se̱ | ji̱ga̱tnū iti̍ | ata̍ḥ | i̱no̱ṣi̱ | karva̍rā | pu̱rūṇi̍ |
i̱mā | brahma̍ | bṛ̱hat-di̍vaḥ | vi̱va̱kti̱ | indrā̍ya | śū̱ṣam | a̱gri̱yaḥ | sva̱ḥ-sāḥ |
ma̱haḥ | go̱trasya̍ | kṣa̱ya̱ti̱ | sva̱-rāja̍ḥ | dura̍ḥ | ca̱ | viśvā̍ḥ | a̱vṛ̱ṇo̱t | apa̍ | svāḥ |
e̱va | ma̱hān | bṛ̱hat-di̍vaḥ | atha̍rvā | avo̍cat | svām | ta̱nva̍m | indra̍m | e̱va |
svasā̍raḥ | mā̱ta̱ribhva̍rīḥ | a̱ri̱prāḥ | hi̱nvanti̍ | ca̱ | śava̍sā | va̱rdhaya̍nti | ca̱ |
hi̱ra̱ṇya̱-ga̱rbhaḥ | sam | a̱va̱rta̱ta̱ | agre̍ | bhū̱tasya̍ | jā̱taḥ | pati̍ḥ | eka̍ḥ | ā̱sī̱t |
saḥ | dā̱dhā̱ra̱ | pṛ̱thi̱vīm | dyām | u̱ta | i̱mām | kasmai̍ | de̱vāya̍ | ha̱viṣā̍ | vi̱dhe̱ma̱ |
yaḥ | ā̱tma̱-dāḥ | ba̱la̱-dāḥ | yasya̍ | viśve̍ | u̱pa̱-āsa̍te | pra̱-śiṣa̍m | yasya̍ | de̱vāḥ |
yasya̍ | chā̱yā | a̱mṛta̍m | yasya̍ | mṛ̱tyuḥ | kasmai̍ | de̱vāya̍ | ha̱viṣā̍ | vi̱dhe̱ma̱ |
yaḥ | prā̱ṇa̱taḥ | ni̱-mi̱ṣa̱taḥ | ma̱hi̱-tvā | eka̍ḥ | it | rājā̍ | jaga̍taḥ | ba̱bhūva̍ |
yaḥ | īśe̍ | a̱sya | dvi̱-pada̍ḥ | catu̍ḥ-padaḥ | kasmai̍ | de̱vāya̍ | ha̱viṣā̍ | vi̱dhe̱ma̱ |
yasya̍ | i̱me | hi̱ma-va̍ntaḥ | ma̱hi̱-tvā | yasya̍ | sa̱mu̱dram | ra̱sayā̍ | sa̱ha | ā̱hu̱ḥ |
yasya̍ | i̱māḥ | pra̱-diśa̍ḥ | yasya̍ | bā̱hū iti̍ | kasmai̍ | de̱vāya̍ | ha̱viṣā̍ | vi̱dhe̱ma̱ |
yena̍ | dyauḥ | u̱grā | pṛ̱thi̱vī | ca̱ | dṛ̱ḻhā | yena̍ | sva1̱̍riti̱ sva̍ḥ | sta̱bhi̱tam | yena̍ | nāka̍ḥ |
yaḥ | a̱ntari̍kṣe | raja̍saḥ | vi̱-māna̍ḥ | kasmai̍ | de̱vāya̍ | ha̱viṣā̍ | vi̱dhe̱ma̱ |
yam | kranda̍sī̱ iti̍ | ava̍sā | ta̱sta̱bhā̱ne iti̍ | a̱bhi | aikṣe̍tām | mana̍sā | reja̍māne̱ iti̍ |
yatra̍ | adhi̍ | sūra̍ḥ | ut-i̍taḥ | vi̱-bhāti̍ | kasmai̍ | de̱vāya̍ | ha̱viṣā̍ | vi̱dhe̱ma̱ |
āpa̍ḥ | ha̱ | yat | bṛ̱ha̱tīḥ | viśva̍m | āya̍n | garbha̍m | dadhā̍nāḥ | ja̱naya̍ntīḥ | a̱gnim |
tata̍ḥ | de̱vānā̍m | sam | a̱va̱rta̱ta̱ | asu̍ḥ | eka̍ḥ | kasmai̍ | de̱vāya̍ | ha̱viṣā̍ | vi̱dhe̱ma̱ |
yaḥ | ci̱t | āpa̍ḥ | ma̱hi̱nā | pa̱ri̱-apa̍śyat | dakṣa̍m | dadhā̍nāḥ | ja̱naya̍ntīḥ | ya̱jñam |
yaḥ | de̱veṣu̍ | adhi̍ | de̱vaḥ | eka̍ḥ | āsī̍t | kasmai̍ | de̱vāya̍ | ha̱viṣā̍ | vi̱dhe̱ma̱ |
mā | na̱ḥ | hi̱ṁsī̱t | ja̱ni̱tā | yaḥ | pṛ̱thi̱vyāḥ | yaḥ | vā̱ | diva̍m | sa̱tya-dha̍rmā | ja̱jāna̍ |
yaḥ | ca̱ | a̱paḥ | ca̱ndrāḥ | bṛ̱ha̱tīḥ | ja̱jāna̍ | kasmai̍ | de̱vāya̍ | ha̱viṣā̍ | vi̱dhe̱ma̱ |
prajā̍-pate | na | tvat | e̱tāni̍ | a̱nyaḥ | viśvā̍ | jā̱tāni̍ | pari̍ | tā | ba̱bhū̱va̱ |
yat-kā̍māḥ | te̱ | ju̱hu̱maḥ | tat | na̱ḥ | a̱stu̱ | va̱yam | syā̱ma̱ | pata̍yaḥ | ra̱yī̱ṇām |
vasu̍m | na | ci̱tra-ma̍hasam | gṛ̱ṇī̱ṣe̱ | vā̱mam | śeva̍m | ati̍thim | a̱dvi̱ṣe̱ṇyam |
saḥ | rā̱sa̱te̱ | śu̱rudha̍ḥ | vi̱śva-dhā̍yasaḥ | a̱gniḥ | hotā̍ | gṛ̱ha-pa̍tiḥ | su̱-vīrya̍m |
ju̱ṣā̱ṇaḥ | a̱gne̱ | prati̍ | ha̱rya̱ | me̱ | vaca̍ḥ | viśvā̍ni | vi̱dvān | va̱yunā̍ni | su̱kra̱to̱ iti̍ su-krato |
ghṛta̍-nirnik | brahma̍ṇe | gā̱tum | ā | ī̱ra̱ya̱ | tava̍ | de̱vāḥ | a̱ja̱na̱ya̱n | anu̍ | vra̱tam |
sa̱pta | dhāmā̍ni | pa̱ri̱-yan | ama̍rtyaḥ | dāśa̍t | dā̱śuṣe̍ | su̱-kṛte̍ | ma̱ma̱ha̱sva̱ |
su̱-vīre̍ṇa | ra̱yiṇā̍ | a̱gne̱ | su̱-ā̱bhuvā̍ | yaḥ | te̱ | āna̍ṭ | sa̱m-idhā̍ | tam | ju̱ṣa̱sva̱ |
ya̱jñasya̍ | ke̱tum | pra̱tha̱mam | pu̱raḥ-hi̍tam | ha̱viṣma̍ntaḥ | ī̱ḻa̱te̱ | sa̱pta | vā̱jina̍m |
śṛ̱ṇvanta̍m | a̱gnim | ghṛ̱ta-pṛ̍ṣṭham | u̱kṣaṇa̍m | pṛ̱ṇanta̍m | de̱vam | pṛ̱ṇa̱te | su̱-vīrya̍m |
tvam | dū̱taḥ | pra̱tha̱maḥ | vare̍ṇyaḥ | saḥ | hū̱yamā̍naḥ | a̱mṛtā̍ya | ma̱tsva̱ |
tvām | ma̱rja̱ya̱n | ma̱ruta̍ḥ | dā̱śuṣa̍ḥ | gṛ̱he | tvām | stome̍bhiḥ | bhṛga̍vaḥ | vi | ri̱ru̱cu̱ḥ |
iṣa̍m | du̱han | su̱-dughā̍m | vi̱śva-dhā̍yasam | ya̱jña̱-priye̍ | yaja̍mānāya | su̱kra̱to̱ iti̍ su-krato |
agre̍ | ghṛ̱ta-snu̍ḥ | triḥ | ṛ̱tāni̍ | dīdya̍t | va̱rtiḥ | ya̱jñam | pa̱ri̱-yan | su̱kra̱tu̱-ya̱se̱ |
tvām | it | a̱syāḥ | u̱ṣasa̍ḥ | vi-u̍ṣṭiṣu | dū̱tam | kṛ̱ṇvā̱nāḥ | a̱ya̱ja̱nta̱ | mānu̍ṣāḥ |
tvām | de̱vāḥ | ma̱ha̱yāyyā̍ya | va̱vṛ̱dhu̱ḥ | ājya̍m | a̱gne̱ | ni̱-mṛ̱janta̍ḥ | a̱dhva̱re |
ni | tvā̱ | vasi̍ṣṭhāḥ | a̱hva̱nta̱ | vā̱jina̍m | gṛ̱ṇanta̍ḥ | a̱gne̱ | vi̱dathe̍ṣu | ve̱dhasa̍ḥ |
rā̱yaḥ | poṣa̍m | yaja̍māneṣu | dhā̱ra̱ya̱ | yū̱yam | pā̱ta̱ | sva̱sti-bhi̍ḥ | sadā̍ | na̱ḥ |
a̱yam | ve̱naḥ | co̱da̱ya̱t | pṛśni̍-garbhāḥ | jyoti̍ḥ-jarāyuḥ | raja̍saḥ | vi̱-māne̍ |
i̱mam | a̱pām | sa̱m-ga̱me | sūrya̍sya | śiśu̍m | na | viprā̍ḥ | ma̱ti-bhi̍ḥ | ri̱ha̱nti̱ |
sa̱mu̱drāt | ū̱rmim | ut | i̱ya̱rti̱ | ve̱naḥ | na̱bha̱ḥ-jāḥ | pṛ̱ṣṭham | ha̱rya̱tasya̍ | da̱rśi̱ |
ṛ̱tasya̍ | sānau̍ | adhi̍ | vi̱ṣṭapi̍ | bhrāṭ | sa̱mā̱nam | yoni̍m | a̱bhi | a̱nū̱ṣa̱ta̱ | vrāḥ |
sa̱mā̱nam | pū̱rvīḥ | a̱bhi | vā̱va̱śā̱nāḥ | tiṣṭha̍n | va̱tsasya̍ | mā̱tara̍ḥ | sa-nī̍ḻāḥ |
ṛ̱tasya̍ | sānau̍ | adhi̍ | ca̱kra̱mā̱ṇāḥ | ri̱hanti̍ | madhva̍ḥ | a̱mṛta̍sya | vāṇī̍ḥ |
jā̱nanta̍ḥ | rū̱pam | a̱kṛ̱pa̱nta̱ | viprā̍ḥ | mṛ̱gasya̍ | ghoṣa̍m | ma̱hi̱ṣasya̍ | hi | gman |
ṛ̱tena̍ | yanta̍ḥ | adhi̍ | sindhu̍m | a̱sthu̱ḥ | vi̱dat | ga̱ndha̱rvaḥ | a̱mṛtā̍ni | nāma̍ |
a̱psa̱rāḥ | jā̱ram | u̱pa̱-si̱ṣmi̱yā̱ṇā | yoṣā̍ | bi̱bha̱rti̱ | pa̱ra̱me | vi-o̍man |
cara̍t | pri̱yasya̍ | yoni̍ṣu | pri̱yaḥ | san | sīda̍t | pa̱kṣe | hi̱ra̱ṇyaye̍ | saḥ | ve̱naḥ |
nāke̍ | su̱-pa̱rṇam | upa̍ | yat | pata̍ntam | hṛ̱dā | vena̍ntaḥ | a̱bhi | aca̍kṣata | tvā̱ |
hira̍ṇya-pakṣam | varu̍ṇasya | dū̱tam | ya̱masya̍ | yonau̍ | śa̱ku̱nam | bhu̱ra̱ṇyum |
ū̱rdhvaḥ | ga̱ndha̱rvaḥ | adhi̍ | nāke̍ | a̱sthā̱t | pra̱tyaṅ | ci̱trā | bibhra̍t | a̱sya̱ | āyu̍dhāni |
vasā̍naḥ | atka̍m | su̱ra̱bhim | dṛ̱śe | kam | sva̍ḥ | na | nāma̍ | ja̱na̱ta̱ | pri̱yāṇi̍ |
dra̱psaḥ | sa̱mu̱dram | a̱bhi | yat | jigā̍ti | paśya̍n | gṛdhra̍sya | cakṣa̍sā | vi-dha̍rman |
bhā̱nuḥ | śu̱kreṇa̍ | śo̱ciṣā̍ | ca̱kā̱naḥ | tṛ̱tīye̍ | ca̱kre̱ | raja̍si | pri̱yāṇi̍ |
i̱mam | na̱ḥ | a̱gne̱ | upa̍ | ya̱jñam | ā | i̱hi̱ | pañca̍-yāmam | tri̱-vṛta̍m | sa̱pta-ta̍ntum |
asa̍ḥ | ha̱vya̱-vāṭ | u̱ta | na̱ḥ | pu̱ra̱ḥ-gāḥ | jyok | e̱va | dī̱rgham | tama̍ḥ | ā | a̱śa̱yi̱ṣṭhā̱ḥ |
ade̍vāt | de̱vaḥ | pra̱-catā̍ | guhā̍ | yan | pra̱-paśya̍mānaḥ | a̱mṛ̱ta̱-tvam | e̱mi̱ |
śi̱vam | yat | santa̍m | aśi̍vaḥ | jahā̍mi | svāt | sa̱khyāt | ara̍ṇīm | nābhi̍m | e̱mi̱ |
paśya̍n | a̱nyasyā̍ḥ | ati̍thim | va̱yāyā̍ḥ | ṛ̱tasya̍ | dhāma̍ | vi | mi̱me̱ | pu̱rūṇi̍ |
śaṁsā̍mi | pi̱tre | asu̍rāya | śeva̍m | a̱ya̱jñi̱yāt | ya̱jñiya̍m | bhā̱gam | e̱mi̱ |
ba̱hvīḥ | samā̍ḥ | a̱ka̱ra̱m | a̱ntaḥ | a̱smi̱n | indra̍m | vṛ̱ṇā̱naḥ | pi̱tara̍m | ja̱hā̱mi̱ |
a̱gniḥ | soma̍ḥ | varu̍ṇaḥ | te | cya̱va̱nte̱ | pa̱ri̱-āva̍rt | rā̱ṣṭram | tat | a̱vā̱mi̱ | ā̱-yan |
niḥ-mā̍yāḥ | ū̱m̐ iti̍ | tye | asu̍rāḥ | a̱bhū̱va̱n | tvam | ca̱ | mā̱ | va̱ru̱ṇa̱ | kā̱mayā̍se |
ṛ̱tena̍ | rā̱ja̱n | anṛ̍tam | vi̱-vi̱ñcan | mama̍ | rā̱ṣṭrasya̍ | adhi̍-patyam | ā | i̱hi̱ |
i̱dam | sva̍ḥ | i̱dam | it | ā̱sa̱ | vā̱mam | a̱yam | pra̱-kā̱śaḥ | u̱ru | a̱ntari̍kṣam |
hanā̍va | vṛ̱tram | ni̱ḥ-ehi̍ | so̱ma̱ | ha̱viḥ | tvā̱ | santa̍m | ha̱viṣā̍ | ya̱jā̱ma̱ |
ka̱viḥ | ka̱vi̱-tvā | di̱vi | rū̱pam | ā | a̱sa̱ja̱t | apra̍-bhūtī | varu̍ṇaḥ | niḥ | a̱paḥ | sṛ̱ja̱t |
kṣema̍m | kṛ̱ṇvā̱nāḥ | jana̍yaḥ | na | sindha̍vaḥ | tāḥ | a̱sya̱ | varṇa̍m | śuca̍yaḥ | bha̱ri̱bhra̱ti̱ |
tāḥ | a̱sya̱ | jyeṣṭha̍m | i̱ndri̱yam | sa̱ca̱nte̱ | tāḥ | ī̱m | ā | kṣe̱ti̱ | sva̱dhayā̍ | mada̍ntīḥ |
tāḥ | ī̱m | viśa̍ḥ | na | rājā̍nam | vṛ̱ṇā̱nāḥ | bī̱bha̱tsuva̍ḥ | apa̍ | vṛ̱trāt | a̱ti̱ṣṭha̱n |
bī̱bha̱tsūnā̍m | sa̱-yuja̍m | ha̱ṁsam | ā̱hu̱ḥ | a̱pām | di̱vyānā̍m | sa̱khye | cara̍ntam |
a̱nu̱-stubha̍m | anu̍ | ca̱rcū̱ryamā̍ṇam | indra̍m | ni | ci̱kyu̱ḥ | ka̱vaya̍ḥ | ma̱nī̱ṣā |
a̱ham | ru̱drebhi̍ḥ | vasu̍-bhiḥ | ca̱rā̱mi̱ | a̱ham | ā̱di̱tyaiḥ | u̱ta | vi̱śva-de̍vaiḥ |
a̱ham | mi̱trāvaru̍ṇā | u̱bhā | bi̱bha̱rmi̱ | a̱ham | i̱ndrā̱gnī iti̍ | a̱ham | a̱śvinā̍ | u̱bhā |
a̱ham | soma̍m | ā̱ha̱nasa̍m | bi̱bha̱rmi̱ | a̱ham | tvaṣṭā̍ram | u̱ta | pū̱ṣaṇa̍m | bhaga̍m |
a̱ham | da̱dhā̱mi̱ | dravi̍ṇam | ha̱viṣma̍te | su̱pra̱-a̱vye̍ | yaja̍mānāya | su̱nva̱te |
a̱ham | rāṣṭrī̍ | sa̱m-gama̍nī | vasū̍nām | ci̱ki̱tuṣī̍ | pra̱tha̱mā | ya̱jñiyā̍nām |
tām | mā̱ | de̱vāḥ | vi | a̱da̱dhu̱ḥ | pu̱ru̱-trā | bhūri̍-sthātrām | bhūri̍ | ā̱-ve̱śaya̍ntīm |
mayā̍ | saḥ | anna̍m | a̱tti̱ | yaḥ | vi̱-paśya̍ti | yaḥ | prāṇi̍ti | yaḥ | ī̱m | śṛ̱ṇoti̍ | u̱ktam |
a̱ma̱ntava̍ḥ | mām | te | upa̍ | kṣi̱ya̱nti̱ | śru̱dhi | śru̱ta̱ | śra̱ddhi̱-vam | te̱ | va̱dā̱mi̱ |
a̱ham | e̱va | sva̱yam | i̱dam | va̱dā̱mi̱ | juṣṭa̍m | de̱vebhi̍ḥ | u̱ta | mānu̍ṣebhiḥ |
yam | kā̱maye̍ | tam-ta̍m | u̱gram | kṛ̱ṇo̱mi̱ | tam | bra̱hmāṇa̍m | tam | ṛṣi̍m | tam | su̱-me̱dhām |
a̱ham | ru̱drāya̍ | dhanu̍ḥ | ā | ta̱no̱mi̱ | bra̱hma̱-dviṣe̍ | śara̍ve | hanta̱vai | ū̱m̐ iti̍ |
a̱ham | janā̍ya | sa̱-mada̍m | kṛ̱ṇo̱mi̱ | a̱ham | dyāvā̍pṛthi̱vī iti̍ | ā | vi̱ve̱śa̱ |
a̱ham | su̱ve̱ | pi̱tara̍m | a̱sya̱ | mū̱rdhan | mama̍ | yoni̍ḥ | a̱p-su | a̱ntariti̍ | sa̱mu̱dre |
tata̍ḥ | vi | ti̱ṣṭhe̱ | bhuva̍nā | anu̍ | viśvā̍ | u̱ta | a̱mūm | dyām | va̱rṣmaṇā̍ | upa̍ | spṛ̱śā̱mi̱ |
a̱ham | e̱va | vāta̍ḥ-iva | pra | vā̱mi̱ | ā̱-rabha̍māṇā | bhuva̍nāni | viśvā̍ |
pa̱raḥ | di̱vā | pa̱raḥ | e̱nā | pṛ̱thi̱vyā | e̱tāva̍tī | ma̱hi̱nā | sam | ba̱bhū̱va̱ |
na | tam | aṁha̍ḥ | na | du̱ḥ-i̱tam | devā̍saḥ | a̱ṣṭa̱ | martya̍m |
sa̱-joṣa̍saḥ | yam | a̱rya̱mā | mi̱traḥ | naya̍nti | varu̍ṇaḥ | ati̍ | dviṣa̍ḥ |
tat | hi | va̱yam | vṛ̱ṇī̱mahe̍ | varu̍ṇa | mitra̍ | arya̍man |
yena̍ | niḥ | aṁha̍saḥ | yū̱yam | pā̱tha | ne̱tha | ca̱ | martya̍m | ati̍ | dviṣa̍ḥ |
te | nū̱nam | na̱ḥ | a̱yam | ū̱taye̍ | varu̍ṇaḥ | mi̱traḥ | a̱rya̱mā |
nayi̍ṣṭhāḥ | ū̱m̐ iti̍ | na̱ḥ | ne̱ṣaṇi̍ | parṣi̍ṣṭhāḥ | ū̱m̐ iti̍ | na̱ḥ | pa̱rṣaṇi̍ | ati̍ | dviṣa̍ḥ |
yū̱yam | viśva̍m | pari̍ | pā̱tha̱ | varu̍ṇaḥ | mi̱traḥ | a̱rya̱mā |
yu̱ṣmāka̍m | śarma̍ṇi | pri̱ye | syāma̍ | su̱-pra̱nī̱ta̱ya̱ḥ | ati̍ | dviṣa̍ḥ |
ā̱di̱tyāsa̍ḥ | ati̍ | sridha̍ḥ | varu̍ṇaḥ | mi̱traḥ | a̱rya̱mā |
u̱gram | ma̱rut-bhi̍ḥ | ru̱dram | hu̱ve̱ma̱ | indra̍m | a̱gnim | sva̱staye̍ | ati̍ | dviṣa̍ḥ |
netā̍raḥ | ū̱m̐ iti̍ | su | na̱ḥ | ti̱raḥ | varu̍ṇaḥ | mi̱traḥ | a̱rya̱mā |
ati̍ | viśvā̍ni | du̱ḥ-i̱tā | rājā̍naḥ | ca̱rṣa̱ṇī̱nām | ati̍ | dviṣa̍ḥ |
śu̱nam | a̱smabhya̍m | ū̱taye̍ | varu̍ṇaḥ | mi̱traḥ | a̱rya̱mā |
śarma̍ | ya̱ccha̱ntu̱ | sa̱-pratha̍ḥ | ā̱di̱tyāsa̍ḥ | yat | īma̍he | ati̍ | dviṣa̍ḥ |
yathā̍ | ha̱ | tyat | va̱sa̱va̱ḥ | gau̱rya̍m | ci̱t | pa̱di | si̱tām | amu̍ñcata | ya̱ja̱trā̱ḥ |
e̱vo iti̍ | su | a̱smat | mu̱ñca̱ta̱ | vi | aṁha̍ḥ | pra | tā̱ri̱ | a̱gne̱ | pra̱-ta̱ram | na̱ḥ | āyu̍ḥ |
rātrī̍ | vi | a̱khya̱t | ā̱-ya̱tī | pu̱ru̱-trā | de̱vī | a̱kṣa-bhi̍ḥ |
viśvā̍ḥ | adhi̍ | śriya̍ḥ | a̱dhi̱ta̱ |
ā | u̱ru | a̱prā̱ḥ | ama̍rtyā | ni̱-vata̍ḥ | de̱vī | u̱t-vata̍ḥ |
jyoti̍ṣā | bā̱dha̱te̱ | tama̍ḥ |
niḥ | ū̱m̐ iti̍ | svasā̍ram | a̱kṛ̱ta̱ | u̱ṣasa̍m | de̱vī | ā̱-ya̱tī |
apa̍ | it | ū̱m̐ iti̍ | hā̱sa̱te̱ | tama̍ḥ |
sā | na̱ḥ | a̱dya | yasyā̍ḥ | va̱yam | ni | te̱ | yāma̍n | avi̍kṣmahi |
vṛ̱kṣe | na | va̱sa̱tim | vaya̍ḥ |
ni | grāmā̍saḥ | a̱vi̱kṣa̱ta̱ | ni | pa̱t-vanta̍ḥ | ni | pa̱kṣiṇa̍ḥ |
ni | śye̱nāsa̍ḥ | ci̱t | a̱rthina̍ḥ |
ya̱vaya̍ | vṛ̱kya̍m | vṛka̍m | ya̱vaya̍ | ste̱nam | ū̱rmye̱ |
atha̍ | na̱ḥ | su̱-tarā̍ | bha̱va̱ |
upa̍ | mā̱ | pepi̍śat | tama̍ḥ | kṛ̱ṣṇam | vi-a̍ktam | a̱sthi̱ta̱ |
uṣa̍ḥ | ṛ̱ṇā-i̍va | yā̱ta̱ya̱ |
upa̍ | te̱ | gāḥ-i̍va | ā | a̱ka̱ra̱m | vṛ̱ṇī̱ṣva | du̱hi̱ta̱ḥ | di̱va̱ḥ |
rātri̍ | stoma̍m | na | ji̱gyuṣe̍ |
mama̍ | a̱gne̱ | varca̍ḥ | vi̱-ha̱veṣu̍ | a̱stu̱ | va̱yam | tvā̱ | indhā̍nāḥ | ta̱nva̍m | pu̱ṣe̱ma̱ |
mahya̍m | na̱ma̱ntā̱m | pra̱-diśa̍ḥ | cata̍sraḥ | tvayā̍ | adhi̍-akṣeṇa | pṛta̍nāḥ | ja̱ye̱ma̱ |
mama̍ | de̱vāḥ | vi̱-ha̱ve | sa̱ntu̱ | sarve̍ | indra̍-vantaḥ | ma̱ruta̍ḥ | viṣṇu̍ḥ | a̱gniḥ |
mama̍ | a̱ntari̍kṣam | u̱ru-lo̍kam | a̱stu̱ | mahya̍m | vāta̍ḥ | pa̱va̱tā̱m | kāme̍ | a̱smin |
mayi̍ | de̱vāḥ | dravi̍ṇam | ā | ya̱ja̱ntā̱m | mayi̍ | ā̱-śīḥ | a̱stu̱ | mayi̍ | de̱va-hū̍tiḥ |
daivyā̍ḥ | hotā̍raḥ | va̱nu̱ṣa̱nta̱ | pūrve̍ | ari̍ṣṭāḥ | syā̱ma̱ | ta̱nvā̍ | su̱-vīrā̍ḥ |
mahya̍m | ya̱ja̱ntu̱ | mama̍ | yāni̍ | ha̱vyā | ā-kū̍tiḥ | sa̱tyā | mana̍saḥ | me̱ | a̱stu̱ |
ena̍ḥ | mā | ni | gā̱m | ka̱ta̱mat | ca̱na | a̱ham | viśve̍ | de̱vā̱sa̱ḥ | adhi̍ | vo̱ca̱ta̱ | na̱ḥ |
devī̍ḥ | ṣaṭ | u̱rvī̱ḥ | u̱ru | na̱ḥ | kṛ̱ṇo̱ta̱ | viśve̍ | de̱vā̱sa̱ḥ | i̱ha | vī̱ra̱ya̱dhva̱m |
mā | hā̱sma̱hi̱ | pra̱-jayā̍ | mā | ta̱nūbhi̍ḥ | mā | ra̱dhā̱ma̱ | dvi̱ṣa̱te | so̱ma̱ | rā̱ja̱n |
agne̍ | ma̱nyum | pra̱ti̱-nu̱dan | pare̍ṣām | ada̍bdhaḥ | go̱pāḥ | pari̍ | pā̱hi̱ | na̱ḥ | tvam |
pra̱tyañca̍ḥ | ya̱ntu̱ | ni̱-guta̍ḥ | puna̱riti̍ | te | a̱mā | e̱ṣā̱m | ci̱ttam | pra̱-budhā̍m | vi | ne̱śa̱t |
dhā̱tā | dhā̱tṝ̱ṇām | bhuva̍nasya | yaḥ | pati̍ḥ | de̱vam | trā̱tāra̍m | a̱bhi̱mā̱ti̱-sa̱ham |
i̱mam | ya̱jñam | a̱śvinā̍ | u̱bhā | bṛha̱spati̍ḥ | de̱vāḥ | pā̱ntu̱ | yaja̍mānam | ni̱-a̱rthāt |
u̱ru̱-vyacā̍ḥ | na̱ḥ | ma̱hi̱ṣaḥ | śarma̍ | ya̱ṁsa̱t | a̱smin | have̍ | pu̱ru̱-hū̱taḥ | pu̱ru̱-kṣuḥ |
saḥ | na̱ḥ | pra̱-jāyai̍ | ha̱ri̱-a̱śva̱ | mṛ̱ḻa̱ya̱ | indra̍ | mā | na̱ḥ | ri̱ri̱ṣa̱ḥ | mā | parā̍ | dā̱ḥ |
ye | na̱ḥ | sa̱-patnā̍ḥ | apa̍ | te | bha̱va̱ntu̱ | i̱ndrā̱gni-bhyā̍m | ava̍ | bā̱dhā̱ma̱he̱ | tān |
vasa̍vaḥ | ru̱drāḥ | ā̱di̱tyāḥ | u̱pa̱ri̱-spṛśa̍m | mā̱ | u̱gram | cettā̍ram | a̱dhi̱-rā̱jam | a̱kra̱n |
na | asa̍t | ā̱sī̱t | no iti̍ | sat | ā̱sī̱t | ta̱dānī̍m | na | ā̱sī̱t | raja̍ḥ | no iti̍ | vi-o̍ma | pa̱raḥ | yat |
kim | ā | a̱va̱rī̱va̱riti̍ | kuha̍ | kasya̍ | śarma̍n | ambha̍ḥ | kim | ā̱sī̱t | gaha̍nam | ga̱bhī̱ram |
na | mṛ̱tyuḥ | ā̱sī̱t | a̱mṛta̍m | na | tarhi̍ | na | rātryā̍ḥ | ahna̍ḥ | ā̱sī̱t | pra̱-ke̱taḥ |
ānī̍t | a̱vā̱tam | sva̱dhayā̍ | tat | eka̍m | tasmā̍t | ha̱ | a̱nyat | na | pa̱raḥ | kim | ca̱na | ā̱sa̱ |
tama̍ḥ | ā̱sī̱t | tama̍sā | gū̱ḻham | agre̍ | a̱pra̱-ke̱tam | sa̱li̱lam | sarva̍m | ā̱ḥ | i̱dam |
tu̱cchyena̍ | ā̱bhu | api̍-hitam | yat | āsī̍t | tapa̍saḥ | tat | ma̱hi̱nā | a̱jā̱ya̱ta̱ | eka̍m |
kāma̍ḥ | tat | agre̍ | sam | a̱va̱rta̱ta̱ | adhi̍ | mana̍saḥ | reta̍ḥ | pra̱tha̱mam | yat | āsī̍t |
sa̱taḥ | bandhu̍m | asa̍ti | niḥ | a̱vi̱nda̱n | hṛ̱di | pra̱ti̱-iṣyā̍ | ka̱vaya̍ḥ | ma̱nī̱ṣā |
ti̱ra̱ścīna̍ḥ | vi-ta̍taḥ | ra̱śmiḥ | e̱ṣā̱m | a̱dhaḥ | svi̱t | ā̱sī3t | u̱pari̍ | svi̱t | ā̱sī̱3t |
re̱ta̱ḥ-dhāḥ | ā̱sa̱n | ma̱hi̱māna̍ḥ | ā̱sa̱n | sva̱dhā | a̱vastā̍t | pra-ya̍tiḥ | pa̱rastā̍t |
kaḥ | a̱ddhā | ve̱da̱ | kaḥ | i̱ha | pra | vo̱ca̱t | kuta̍ḥ | ā-jā̍tā | kuta̍ḥ | i̱yam | vi-sṛ̍ṣṭiḥ |
a̱rvāk | de̱vāḥ | a̱sya | vi̱-sarja̍nena | atha̍ | kaḥ | ve̱da̱ | yata̍ḥ | ā̱-ba̱bhūva̍ |
i̱yam | vi-sṛ̍ṣṭiḥ | yata̍ḥ | ā̱-ba̱bhūva̍ | yadi̍ | vā̱ | da̱dhe | yadi̍ | vā̱ | na |
yaḥ | a̱sya̱ | adhi̍-akṣaḥ | pa̱ra̱me | vi-o̍man | saḥ | a̱ṅga | ve̱da̱ | yadi̍ | vā̱ | na | veda̍ |
yaḥ | ya̱jñaḥ | vi̱śvata̍ḥ | tantu̍-bhiḥ | ta̱taḥ | eka̍-śatam | de̱va̱-ka̱rmebhi̍ḥ | ā-ya̍taḥ |
i̱me | va̱ya̱nti̱ | pi̱tara̍ḥ | ye | ā̱-ya̱yuḥ | pra | va̱ya̱ | apa̍ | va̱ya̱ | iti̍ | ā̱sa̱te̱ | ta̱te |
pumā̍n | e̱na̱m | ta̱nu̱te̱ | ut | kṛ̱ṇa̱tti̱ | pumā̍n | vi | ta̱tne̱ | adhi̍ | nāke̍ | a̱smin |
i̱me | ma̱yūkhā̍ḥ | upa̍ | se̱du̱ḥ | ū̱m̐ iti̍ | sada̍ḥ | sāmā̍ni | ca̱kru̱ḥ | tasa̍rāṇi | ota̍ve |
kā | ā̱sī̱t | pra̱-mā | pra̱ti̱-mā | kim | ni̱-dāna̍m | ājya̍m | kim | ā̱sī̱t | pa̱ri̱-dhiḥ | kaḥ | ā̱sī̱t |
chanda̍ḥ | kim | ā̱sī̱t | praü̍gam | kim | u̱ktham | yat | de̱vāḥ | de̱vam | aya̍janta | viśve̍ |
a̱gneḥ | gā̱ya̱trī | a̱bha̱va̱t | sa̱-yugvā̍ | u̱ṣṇiha̍yā | sa̱vi̱tā | sam | ba̱bhū̱va̱ |
a̱nu̱-stubhā̍ | soma̍ḥ | u̱kthaiḥ | maha̍svān | bṛha̱spate̍ḥ | bṛ̱ha̱tī | vāca̍m | ā̱va̱t |
vi̱-rāṭ | mi̱trāvaru̍ṇayoḥ | a̱bhi̱-śrīḥ | indra̍sya | tri̱-stup | i̱ha | bhā̱gaḥ | ahna̍ḥ |
viśvā̍n | de̱vān | jaga̍tī | ā | vi̱ve̱śa̱ | tena̍ | cā̱kḷ̱pre̱ | ṛṣa̍yaḥ | ma̱nu̱ṣyā̍ḥ |
cā̱kḷ̱pre | tena̍ | ṛṣa̍yaḥ | ma̱nu̱ṣyā̍ḥ | ya̱jñe | jā̱te | pi̱tara̍ḥ | na̱ḥ | pu̱rā̱ṇe |
paśya̍n | ma̱nye̱ | mana̍sā | cakṣa̍sā | tān | ye | i̱mam | ya̱jñam | aya̍janta | pūrve̍ |
sa̱ha-sto̍māḥ | sa̱ha-cha̍ndasaḥ | ā̱-vṛta̍ḥ | sa̱ha-pra̍māḥ | ṛṣa̍yaḥ | sa̱pta | daivyā̍ḥ |
pūrve̍ṣām | panthā̍m | a̱nu̱-dṛśya̍ | dhīrā̍ḥ | a̱nu̱-āle̍bhire | ra̱thya̍ḥ | na | ra̱śmīn |
apa̍ | prāca̍ḥ | i̱ndra̱ | viśvā̍n | a̱mitrā̍n | apa̍ | apā̍caḥ | a̱bhi̱-bhū̱te̱ | nu̱da̱sva̱ |
apa̍ | udī̍caḥ | apa̍ | śū̱ra̱ | a̱dha̱rāca̍ḥ | u̱rau | yathā̍ | tava̍ | śarma̍n | made̍ma |
ku̱vit | a̱ṅga | yava̍-mantaḥ | yava̍m | ci̱t | yathā̍ | dānti̍ | a̱nu̱-pū̱rvam | vi̱-yūya̍ |
i̱ha-i̍ha | e̱ṣā̱m | kṛ̱ṇu̱hi̱ | bhoja̍nāni | ye | ba̱rhiṣa̍ḥ | nama̍ḥ-vṛktim | na | ja̱gmuḥ |
na̱hi | sthūri̍ | ṛ̱tu̱-thā | yā̱tam | asti̍ | na | u̱ta | śrava̍ḥ | vi̱vi̱de̱ | sa̱m-ga̱meṣu̍ |
ga̱vyanta̍ḥ | indra̍m | sa̱khyāya̍ | viprā̍ḥ | a̱śva̱-yanta̍ḥ | vṛṣa̍ṇam | vā̱jaya̍ntaḥ |
yu̱vam | su̱rāma̍m | a̱śvi̱nā̱ | namu̍cau | ā̱su̱re | sacā̍ |
vi̱-pi̱pā̱nā | śu̱bha̱ḥ | pa̱tī̱ iti̍ | indra̍m | karma̍-su | ā̱va̱ta̱m |
pu̱tram-i̍va | pi̱tarau̍ | a̱śvinā̍ | u̱bhā | indra̍ | ā̱vathu̍ḥ | kāvyai̍ḥ | da̱ṁsanā̍bhiḥ |
yat | su̱rāma̍m | vi | api̍baḥ | śacī̍bhiḥ | sara̍svatī | tvā̱ | ma̱gha̱-va̱n | a̱bhi̱ṣṇa̱k |
indra̍ḥ | su̱-trāmā̍ | sva-vā̍n | ava̍ḥ-bhiḥ | su̱-mṛ̱ḻī̱kaḥ | bha̱va̱tu̱ | vi̱śva-ve̍dāḥ |
bādha̍tām | dveṣa̍ḥ | abha̍yam | kṛ̱ṇo̱tu̱ | su̱-vīrya̍sya | pata̍yaḥ | syā̱ma̱ |
tasya̍ | va̱yam | su̱-ma̱tau | ya̱jñiya̍sya | api̍ | bha̱dre | sau̱ma̱na̱se | syā̱ma̱ |
saḥ | su̱-trāmā̍ | sva-vā̍n | indra̍ḥ | a̱sme iti̍ | ā̱rāt | ci̱t | dveṣa̍ḥ | sa̱nu̱taḥ | yu̱yo̱tu̱ |
ī̱jā̱nam | it | dyauḥ | gū̱rta-va̍suḥ | ī̱jā̱nam | bhūmi̍ḥ | a̱bhi | pra̱-bhū̱ṣaṇi̍ |
ī̱jā̱nam | de̱vau | a̱śvinau̍ | a̱bhi | su̱mnaiḥ | a̱va̱rdha̱tā̱m |
tā | vā̱m | mi̱trā̱va̱ru̱ṇā̱ | dhā̱ra̱yatkṣi̍tī̱ iti̍ dhā̱ra̱yat-kṣi̍tī | su̱-su̱mnā | i̱ṣi̱ta̱tvatā̍ | ya̱jā̱ma̱si̱ |
yu̱voḥ | krā̱ṇāya̍ | sa̱khyaiḥ | a̱bhi | syā̱ma̱ | ra̱kṣasa̍ḥ |
adha̍ | ci̱t | nu | yat | dadhi̍ṣāmahe | vā̱m | a̱bhi | pri̱yam | rekṇa̍ḥ | patya̍mānāḥ |
da̱dvān | vā̱ | yat | puṣya̍ti | rekṇa̍ḥ | sam | ū̱m̐ iti̍ | ā̱ra̱n | naki̍ḥ | a̱sya̱ | ma̱ghāni̍ |
a̱sau | a̱nyaḥ | a̱su̱ra̱ | sū̱ya̱ta̱ | dyauḥ | tvam | viśve̍ṣām | va̱ru̱ṇa̱ | a̱si̱ | rājā̍ |
mū̱rdhā | ratha̍sya | cā̱ka̱n | na | e̱tāva̍tā | ena̍sā | a̱nta̱ka̱-dhruk |
a̱smin | su | e̱tat | śaka̍-pūte | ena̍ḥ | hi̱te | mi̱tre | ni-ga̍tān | ha̱nti̱ | vī̱rān |
a̱voḥ | vā̱ | yat | dhāt | ta̱nūṣu̍ | ava̍ḥ | pri̱yāsu̍ | ya̱jñiyā̍su | arvā̍ |
yu̱voḥ | hi | mā̱tā | adi̍tiḥ | vi̱-ce̱ta̱sā̱ | dyauḥ | na | bhūmi̍ḥ | paya̍sā | pu̱pū̱tani̍ |
ava̍ | pri̱yā | di̱di̱ṣṭa̱na̱ | sūra̍ḥ | ni̱ni̱kta̱ | ra̱śmi-bhi̍ḥ |
yu̱vam | hi | a̱pna̱-rājau̍ | asī̍datam | tiṣṭha̍t | ratha̍m | na | dhū̱ḥ-sada̍m | va̱na̱-sada̍m |
tāḥ | na̱ḥ | ka̱ṇū̱ka̱-yantī̍ḥ | nṛ̱-medha̍ḥ | ta̱tre̱ | aṁha̍saḥ | su̱-medha̍ḥ | ta̱tre̱ | aṁha̍saḥ |
pro iti̍ | su | a̱smai̱ | pu̱ra̱ḥ-ra̱tham | indrā̍ya | śū̱ṣam | a̱rca̱ta̱ |
a̱bhīke̍ | ci̱t | ū̱m̐ iti̍ | lo̱ka̱-kṛt | sa̱m-ge | sa̱mat-su̍ | vṛ̱tra̱-hā | a̱smāka̍m | bo̱dhi̱ | co̱di̱tā | nabha̍ntām | a̱nya̱keṣā̍m | jyā̱kāḥ | adhi̍ | dhanva̍-su |
tvam | sindhū̍n | ava̍ | a̱sṛ̱ja̱ḥ | a̱dha̱rāca̍ḥ | aha̍n | ahi̍m |
a̱śa̱truḥ | i̱ndra̱ | ja̱jñi̱ṣe̱ | viśva̍m | pu̱ṣya̱si̱ | vārya̍m | tam | tvā̱ | pari̍ | sva̱jā̱ma̱he̱ | nabha̍ntām | a̱nya̱keṣā̍m | jyā̱kāḥ | adhi̍ | dhanva̍-su |
vi | su | viśvā̍ | arā̍tayaḥ | a̱ryaḥ | na̱śa̱nta̱ | na̱ḥ | dhiya̍ḥ |
astā̍ | a̱si̱ | śatra̍ve | va̱dham | yaḥ | na̱ḥ | i̱ndra̱ | jighā̍ṁsati | yā | te̱ | rā̱tiḥ | da̱diḥ | vasu̍ | nabha̍ntām | a̱nya̱keṣā̍m | jyā̱kāḥ | adhi̍ | dhanva̍-su |
yaḥ | na̱ḥ | i̱ndra̱ | a̱bhita̍ḥ | jana̍ḥ | vṛ̱ka̱-yuḥ | ā̱-dide̍śati |
a̱dha̱ḥ-pa̱dam | tam | ī̱m | kṛ̱dhi̱ | vi̱-bā̱dhaḥ | a̱si̱ | sa̱sa̱hiḥ | nabha̍ntām | a̱nya̱keṣā̍m | jyā̱kāḥ | adhi̍ | dhanva̍-su |
yaḥ | na̱ḥ | i̱ndra̱ | a̱bhi̱-dāsa̍ti | sa-nā̍bhiḥ | yaḥ | ca̱ | niṣṭya̍ḥ |
ava̍ | tasya̍ | bala̍m | ti̱ra̱ | ma̱hī-i̍va | dyauḥ | adha̍ | tmanā̍ | nabha̍ntām | a̱nya̱keṣā̍m | jyā̱kāḥ | adhi̍ | dhanva̍-su |
va̱yam | i̱ndra̱ | tvā̱-yava̍ḥ | sa̱khi̱-tvam | ā | ra̱bhā̱ma̱he̱ |
ṛ̱tasya̍ | na̱ḥ | pa̱thā | na̱ya̱ | ati̍ | viśvā̍ni | du̱ḥ-i̱tā | nabha̍ntām | a̱nya̱keṣā̍m | jyā̱kāḥ | adhi̍ | dhanva̍-su |
a̱smabhya̍m | su | tvam | i̱ndra̱ | tām | śi̱kṣa̱ | yā | doha̍te | prati̍ | vara̍m | ja̱ri̱tre |
acchi̍dra-ūdhnī | pī̱paya̍t | yathā̍ | na̱ḥ | sa̱hasra̍-dhārā | paya̍sā | ma̱hī | gauḥ |
u̱bhe iti̍ | yat | i̱ndra̱ | roda̍sī̱ iti̍ | ā̱-pa̱prātha̍ | u̱ṣāḥ-i̍va |
ma̱hānta̍m | tvā̱ | ma̱hīnā̍m | sa̱m-rāja̍m | ca̱rṣa̱ṇī̱nām | de̱vī | jani̍trī | a̱jī̱ja̱na̱t | bha̱drā | jani̍trī | a̱jī̱ja̱na̱t |
ava̍ | sma̱ | du̱ḥ-ha̱nā̱ya̱taḥ | marta̍sya | ta̱nu̱hi̱ | sthi̱ram |
a̱dha̱ḥ-pa̱dam | tam | ī̱m | kṛ̱dhi̱ | yaḥ | a̱smān | ā̱-dide̍śati | de̱vī | jani̍trī | a̱jī̱ja̱na̱t | bha̱drā | jani̍trī | a̱jī̱ja̱na̱t |
ava̍ | tyāḥ | bṛ̱ha̱tīḥ | iṣa̍ḥ | vi̱śva-ca̍ndrāḥ | a̱mi̱tra̱-ha̱n |
śacī̍bhiḥ | śa̱kra̱ | dhū̱nu̱hi̱ | indra̍ | viśvā̍bhiḥ | ū̱ti-bhi̍ḥ | de̱vī | jani̍trī | a̱jī̱ja̱na̱t | bha̱drā | jani̍trī | a̱jī̱ja̱na̱t |
ava̍ | yat | tvam | śa̱ta̱kra̱to̱ iti̍ śata-krato | indra̍ | viśvā̍ni | dhū̱nu̱ṣe |
ra̱yim | na | su̱nva̱te | sacā̍ | sa̱ha̱sriṇī̍bhiḥ | ū̱ti-bhi̍ḥ | de̱vī | jani̍trī | a̱jī̱ja̱na̱t | bha̱drā | jani̍trī | a̱jī̱ja̱na̱t |
ava̍ | svedā̍ḥ-iva | a̱bhita̍ḥ | viṣva̍k | pa̱ta̱ntu̱ | di̱dyava̍ḥ |
dūrvā̍yāḥ-iva | tanta̍vaḥ | vi | a̱smat | e̱tu̱ | du̱ḥ-ma̱tiḥ | de̱vī | jani̍trī | a̱jī̱ja̱na̱t | bha̱drā | jani̍trī | a̱jī̱ja̱na̱t |
dī̱rgham | hi | a̱ṅku̱śam | ya̱thā̱ | śakti̍m | bibha̍rṣi | ma̱ntu̱-ma̱ḥ |
pūrve̍ṇa | ma̱gha̱-va̱n | pa̱dā | a̱jaḥ | va̱yām | yathā̍ | ya̱ma̱ḥ | de̱vī | jani̍trī | a̱jī̱ja̱na̱t | bha̱drā | jani̍trī | a̱jī̱ja̱na̱t |
naki̍ḥ | de̱vā̱ḥ | mi̱nī̱ma̱si̱ | naki̍ḥ | ā | yo̱pa̱yā̱ma̱si̱ | ma̱ntra̱-śrutya̍m | ca̱rā̱ma̱si̱ |
pa̱kṣebhi̍ḥ | a̱pi̱-ka̱kṣebhi̍ḥ | atra̍ | a̱bhi | sam | ra̱bhā̱ma̱he̱ |
yasmi̍n | vṛ̱kṣe | su̱-pa̱lā̱śe | de̱vaiḥ | sa̱m-piba̍te | ya̱maḥ |
atra̍ | na̱ḥ | vi̱śpati̍ḥ | pi̱tā | pu̱rā̱ṇān | anu̍ | ve̱na̱ti̱ |
pu̱rā̱ṇā̍n | a̱nu̱-vena̍ntam | cara̍ntam | pā̱payā̍ | a̱mu̱yā |
a̱sū̱yan | a̱bhi | a̱cā̱ka̱śa̱m | tasmai̍ | a̱spṛ̱ha̱ya̱m | puna̱riti̍ |
yam | ku̱mā̱ra̱ | nava̍m | ratha̍m | a̱ca̱kram | mana̍sā | akṛ̍ṇoḥ |
eka̍-īṣam | vi̱śvata̍ḥ | prāñca̍m | apa̍śyan | adhi̍ | ti̱ṣṭha̱si̱ |
yam | ku̱mā̱ra̱ | pra | ava̍rtayaḥ | ratha̍m | vipre̍bhyaḥ | pari̍ |
tam | sāma̍ | anu̍ | pra | a̱va̱rta̱ta̱ | sam | i̱taḥ | nā̱vi | ā-hi̍tam |
kaḥ | ku̱mā̱ram | a̱ja̱na̱ya̱t | ratha̍m | kaḥ | niḥ | a̱va̱rta̱ya̱t |
kaḥ | svi̱t | tat | a̱dya | na̱ḥ | brū̱yā̱t | a̱nu̱-deyī̍ | yathā̍ | abha̍vat |
yathā̍ | abha̍vat | a̱nu̱-deyī̍ | tata̍ḥ | agra̍m | a̱jā̱ya̱ta̱ |
pu̱rastā̍t | bu̱dhnaḥ | ā-ta̍taḥ | pa̱ścāt | ni̱ḥ-aya̍nam | kṛ̱tam |
i̱dam | ya̱masya̍ | sada̍nam | de̱va̱-mā̱nam | yat | u̱cyate̍ |
i̱yam | a̱sya̱ | dha̱mya̱te̱ | nā̱ḻīḥ | a̱yam | gī̱ḥ-bhiḥ | pari̍-kṛtaḥ |
ke̱śī | a̱gnim | ke̱śī | vi̱ṣam | ke̱śī | bi̱bha̱rti̱ | roda̍sī̱ iti̍ |
ke̱śī | viśva̍m | sva̍ḥ | dṛ̱śe | ke̱śī | i̱dam | jyoti̍ḥ | u̱cya̱te̱ |
muna̍yaḥ | vāta̍-raśanāḥ | pi̱śaṅgā̍ | va̱sa̱te̱ | malā̍ |
vāta̍sya | anu̍ | dhrāji̍m | yanti̍ | yat | de̱vāsa̍ḥ | avi̍kṣata |
ut-ma̍ditāḥ | maune̍yena | vātā̍n | ā | ta̱sthi̱ma̱ | va̱yam |
śarī̍rā | it | a̱smāka̍m | yū̱yam | martā̍saḥ | a̱bhi | pa̱śya̱tha̱ |
a̱ntari̍kṣeṇa | pa̱ta̱ti̱ | viśvā̍ | rū̱pā | a̱va̱-cāka̍śat |
muni̍ḥ | de̱vasya̍-devasya | saukṛ̍tyāya | sakhā̍ | hi̱taḥ |
vāta̍sya | aśva̍ḥ | vā̱yoḥ | sakhā̍ | atho̱ iti̍ | de̱va-i̍ṣitaḥ | muni̍ḥ |
u̱bhau | sa̱mu̱drau | ā | kṣe̱ti̱ | yaḥ | ca̱ | pūrva̍ḥ | u̱ta | apa̍raḥ |
a̱psa̱rasā̍m | ga̱ndha̱rvāṇā̍m | mṛ̱gāṇā̍m | cara̍ṇe | cara̍n |
ke̱śī | keta̍sya | vi̱dvān | sakhā̍ | svā̱duḥ | ma̱din-ta̍maḥ |
vā̱yuḥ | a̱smai̱ | upa̍ | a̱ma̱ntha̱t | pi̱naṣṭi̍ | sma̱ | ku̱na̱nna̱mā |
ke̱śī | vi̱ṣasya̍ | pātre̍ṇa | yat | ru̱dreṇa̍ | api̍bat | sa̱ha |
u̱ta | de̱vā̱ḥ | ava̍-hitam | devā̍ḥ | ut | na̱ya̱tha̱ | puna̱riti̍ |
u̱ta | āga̍ḥ | ca̱kruṣa̍m | de̱vā̱ḥ | devā̍ḥ | jī̱vaya̍tha | puna̱riti̍ |
dvau | i̱mau | vātau̍ | vā̱ta̱ḥ | ā | sindho̍ḥ | ā | pa̱rā̱-vata̍ḥ |
dakṣa̍m | te̱ | a̱nyaḥ | ā | vā̱tu̱ | parā̍ | a̱nyaḥ | vā̱tu̱ | yat | rapa̍ḥ |
ā | vā̱ta̱ | vā̱hi̱ | bhe̱ṣa̱jam | vi | vā̱ta̱ | vā̱hi̱ | yat | rapa̍ḥ |
tvam | hi | vi̱śva-bhe̍ṣajaḥ | de̱vānā̍m | dū̱taḥ | īya̍se |
ā | tvā̱ | a̱ga̱ma̱m | śantā̍ti-bhiḥ | atho̱ iti̍ | a̱ri̱ṣṭatā̍ti-bhiḥ |
dakṣa̍m | te̱ | bha̱dram | ā | a̱bhā̱rṣa̱m | parā̍ | yakṣma̍m | su̱vā̱mi̱ | te̱ |
trāya̍ntām | i̱ha | de̱vāḥ | trāya̍tām | ma̱rutā̍m | ga̱ṇaḥ |
trāya̍ntām | viśvā̍ | bhū̱tāni̍ | yathā̍ | a̱yam | a̱ra̱pāḥ | asa̍t |
āpa̍ḥ | it | vai | ū̱m̐ iti̍ | bhe̱ṣa̱jīḥ | āpa̍ḥ | a̱mī̱va̱-cāta̍nīḥ |
āpa̍ḥ | sarva̍sya | bhe̱ṣa̱jīḥ | tāḥ | te̱ | kṛ̱ṇva̱ntu̱ | bhe̱ṣa̱jam |
hastā̍bhyām | daśa̍-śākhābhyām | ji̱hvā | vā̱caḥ | pu̱ra̱ḥ-ga̱vī |
a̱nā̱ma̱yi̱tnu-bhyā̍m | tvā̱ | tābhyā̍m | tvā̱ | upa̍ | spṛ̱śā̱ma̱si̱ |
tava̍ | tye | i̱ndra̱ | sa̱khyeṣu̍ | vahna̍yaḥ | ṛ̱tam | ma̱nvā̱nāḥ | vi | a̱da̱rdi̱ru̱ḥ | va̱lam |
yatra̍ | da̱śa̱syan | u̱ṣasa̍ḥ | ri̱ṇan | a̱paḥ | kutsā̍ya | manma̍n | a̱hya̍ḥ | ca̱ | da̱ṁsaya̍ḥ |
ava̍ | a̱sṛ̱ja̱ḥ | pra̱-sva̍ḥ | śva̱ñcaya̍ḥ | gi̱rīn | ut | ā̱ja̱ḥ | u̱srāḥ | api̍baḥ | madhu̍ | pri̱yam |
ava̍rdhayaḥ | va̱nina̍ḥ | a̱sya̱ | daṁsa̍sā | śu̱śoca̍ | sūrya̍ḥ | ṛ̱ta-jā̍tayā̍ | gi̱rā |
vi | sūrya̍ḥ | madhye̍ | a̱mu̱ca̱t | ratha̍m | di̱vaḥ | vi̱dat | dā̱sāya̍ | pra̱ti̱-māna̍m | ārya̍ḥ |
dṛ̱ḻhāni̍ | pipro̍ḥ | asu̍rasya | mā̱yina̍ḥ | indra̍ḥ | vi | ā̱sya̱t | ca̱kṛ̱-vān | ṛ̱jiśva̍nā |
anā̍dhṛṣṭāni | dhṛ̱ṣi̱taḥ | vi | ā̱sya̱t | ni̱-dhīn | ade̍vān | a̱mṛ̱ṇa̱t | a̱yāsya̍ḥ |
mā̱sā-i̍va | sūrya̍ḥ | vasu̍ | purya̍m | ā | da̱de̱ | gṛ̱ṇā̱naḥ | śatrū̍n | a̱śṛ̱ṇā̱t | vi̱rukma̍tā |
ayu̍ddha-senaḥ | vi̱-bhvā̍ | vi̱-bhi̱nda̱tā | dāśa̍t | vṛ̱tra̱-hā | tujyā̍ni | te̱ja̱te̱ |
indra̍sya | vajrā̍t | a̱bi̱bhe̱t | a̱bhi̱-śnatha̍ḥ | pra | a̱krā̱ma̱t | śu̱ndhyūḥ | aja̍hāt | u̱ṣāḥ | ana̍ḥ |
e̱tā | tyā | te̱ | śrutyā̍ni | keva̍lā | yat | eka̍ḥ | eka̍m | akṛ̍ṇoḥ | a̱ya̱jñam |
mā̱sām | vi̱-dhāna̍m | a̱da̱dhā̱ḥ | adhi̍ | dyavi̍ | tvayā̍ | vi-bhi̍nnam | bha̱ra̱ti̱ | pra̱-dhim | pi̱tā |
sūrya̍-raśmiḥ | hari̍-keśaḥ | pu̱rastā̍t | sa̱vi̱tā | jyoti̍ḥ | ut | a̱yā̱n | aja̍sram |
tasya̍ | pū̱ṣā | pra̱-sa̱ve | yā̱ti̱ | vi̱dvān | sa̱m-paśya̍n | viśvā̍ | bhuva̍nāni | go̱pāḥ |
nṛ̱-cakṣā̍ḥ | e̱ṣaḥ | di̱vaḥ | madhye̍ | ā̱ste̱ | ā̱pa̱pri̱-vān | roda̍sī̱ iti̍ | a̱ntari̍kṣam |
saḥ | vi̱śvācī̍ḥ | a̱bhi | ca̱ṣṭe̱ | ghṛ̱tācī̍ḥ | a̱nta̱rā | pūrva̍m | apa̍ram | ca̱ | ke̱tum |
rā̱yaḥ | bu̱dhnaḥ | sa̱m-gama̍naḥ | vasū̍nām | viśvā̍ | rū̱pā | a̱bhi | ca̱ṣṭe̱ | śacī̍bhiḥ |
de̱vaḥ-i̍va | sa̱vi̱tā | sa̱tya-dha̍rmā | indra̍ḥ | na | ta̱sthau̱ | sa̱m-a̱re | dhanā̍nām |
vi̱śva-va̍sum | so̱ma̱ | ga̱ndha̱rvam | āpa̍ḥ | da̱dṛ̱śuṣī̍ḥ | tat | ṛ̱tena̍ | vi | ā̱ya̱n |
tat | a̱nu̱-avai̍t | indra̍ḥ | ra̱ra̱hā̱ṇaḥ | ā̱sā̱m | pari̍ | sūrya̍sya | pa̱ri̱-dhīn | a̱pa̱śya̱t |
vi̱śva-va̍suḥ | a̱bhi | tat | na̱ḥ | gṛ̱ṇā̱tu̱ | di̱vyaḥ | ga̱ndha̱rvaḥ | raja̍saḥ | vi̱-māna̍ḥ |
yat | vā̱ | gha̱ | sa̱tyam | u̱ta | yat | na | vi̱dma | dhiya̍ḥ | hi̱nvā̱naḥ | dhiya̍ḥ | it | na̱ḥ | a̱vyā̱ḥ |
sasni̍m | a̱vi̱nda̱t | cara̍ṇe | na̱dīnā̍m | apa̍ | a̱vṛ̱ṇo̱t | dura̍ḥ | aśma̍-vrajānām |
pra | ā̱sā̱m | ga̱ndha̱rvaḥ | a̱mṛtā̍ni | vo̱ca̱t | indra̍ḥ | dakṣa̍m | pari̍ | jā̱nā̱t | a̱hīnā̍m |
agne̍ | tava̍ | śrava̍ḥ | vaya̍ḥ | mahi̍ | bhrā̱ja̱nte̱ | a̱rcaya̍ḥ | vi̱bhā̱va̱so̱ iti̍ vibhā-vaso |
bṛha̍dbhāno̱ iti̱ bṛha̍t-bhāno | śava̍sā | vāja̍m | u̱kthya̍m | dadhā̍si | dā̱śuṣe̍ | ka̱ve̱ |
pā̱va̱ka-va̍rcāḥ | śu̱kra-va̍rcāḥ | anū̍na-varcāḥ | ut | i̱ya̱rṣi̱ | bhā̱nunā̍ |
pu̱traḥ | mā̱tarā̍ | vi̱-cara̍n | upa̍ | a̱va̱si̱ | pṛ̱ṇakṣi̍ | roda̍sī̱ iti̍ | u̱bhe iti̍ |
ūrja̍ḥ | na̱pā̱t | jā̱ta̱-ve̱da̱ḥ | su̱śa̱sti-bhi̍ḥ | manda̍sva | dhī̱ti-bhi̍ḥ | hi̱taḥ |
tve iti̍ | iṣa̍ḥ | sam | da̱dhu̱ḥ | bhūri̍-varpasaḥ | ci̱tra-ū̍tayaḥ | vā̱ma-jā̍tāḥ |
i̱ra̱jyan | a̱gne̱ | pra̱tha̱ya̱sva̱ | ja̱ntu-bhi̍ḥ | a̱sme iti̍ | rāya̍ḥ | a̱ma̱rtya̱ |
saḥ | da̱rśa̱tasya̍ | vapu̍ṣaḥ | vi | rā̱ja̱si̱ | pṛ̱ṇakṣi̍ | sā̱na̱sim | kratu̍m |
i̱ṣka̱rtāra̍m | a̱dhva̱rasya̍ | pra-ce̍tasam | kṣaya̍ntam | rādha̍saḥ | ma̱haḥ |
rā̱tim | vā̱masya̍ | su̱-bhagā̍m | ma̱hīm | iṣa̍m | dadhā̍si | sā̱na̱sim | ra̱yim |
ṛ̱ta-vā̍nam | ma̱hi̱ṣam | vi̱śva-da̍rśatam | a̱gnim | su̱mnāya̍ | da̱dhi̱re̱ | pu̱raḥ | janā̍ḥ |
śrut-ka̍rṇam | sa̱pratha̍ḥ-tamam | tvā̱ | gi̱rā | daivya̍m | mānu̍ṣā | yu̱gā |
agne̍ | accha̍ | va̱da̱ | i̱ha | na̱ḥ | pra̱tyaṅ | na̱ḥ | su̱-manā̍ḥ | bha̱va̱ |
pra | na̱ḥ | ya̱ccha̱ | vi̱śa̱ḥ | pa̱te̱ | dha̱na̱-dāḥ | a̱si̱ | na̱ḥ | tvam |
pra | na̱ḥ | ya̱ccha̱tu̱ | a̱rya̱mā | pra | bhaga̍ḥ | pra | bṛha̱spati̍ḥ |
pra | de̱vāḥ | pra | u̱ta | sū̱nṛtā̍ | rā̱yaḥ | de̱vī | da̱dā̱tu̱ | na̱ḥ |
soma̍m | rājā̍nam | ava̍se | a̱gnim | gī̱ḥ-bhiḥ | ha̱vā̱ma̱he̱ |
ā̱di̱tyān | viṣṇu̍m | sūrya̍m | bra̱hmāṇa̍m | ca̱ | bṛha̱spati̍m |
i̱ndra̱vā̱yū iti̍ | bṛha̱spati̍m | su̱-havā̍ | i̱ha | ha̱vā̱ma̱he̱ |
yathā̍ | na̱ḥ | sarva̍ḥ | it | jana̍ḥ | sam-ga̍tyām | su̱-manā̍ḥ | asa̍t |
a̱rya̱maṇa̍m | bṛha̱spati̍m | indra̍m | dānā̍ya | co̱da̱ya̱ |
vāta̍m | viṣṇu̍m | sara̍svatīm | sa̱vi̱tāra̍m | ca̱ | vā̱jina̍m |
tvam | na̱ḥ | a̱gne̱ | a̱gni-bhi̍ḥ | brahma̍ | ya̱jñam | ca̱ | va̱rdha̱ya̱ |
tvam | na̱ḥ | de̱va-tā̍taye | rā̱yaḥ | dānā̍ya | co̱da̱ya̱ |
a̱yam | a̱gne̱ | ja̱ri̱tā | tve iti̍ | a̱bhū̱t | api̍ | saha̍saḥ | sū̱no̱ iti̍ | na̱hi | a̱nyat | asti̍ | āpya̍m |
bha̱dram | hi | śarma̍ | tri̱-varū̍tham | asti̍ | te̱ | ā̱re | hiṁsā̍nām | apa̍ | di̱dyum | ā | kṛ̱dhi̱ |
pra̱-vat | te̱ | a̱gne̱ | jani̍ma | pi̱tu̱-ya̱taḥ | sā̱cī-i̍va | viśvā̍ | bhuva̍nā | ni | ṛ̱ñja̱se̱ |
pra | sapta̍yaḥ | pra | sa̱ni̱ṣa̱nta̱ | na̱ḥ | dhiya̍ḥ | pu̱raḥ | ca̱ra̱nti̱ | pa̱śu̱pāḥ-i̍va | tmanā̍ |
u̱ta | vai | ū̱m̐ iti̍ | pari̍ | vṛ̱ṇa̱kṣi̱ | bapsa̍t | ba̱hoḥ | a̱gne̱ | ula̍pasya | sva̱dhā̱-va̱ḥ |
u̱ta | khi̱lyāḥ | u̱rvarā̍ṇām | bha̱va̱nti̱ | mā | te̱ | he̱tim | tavi̍ṣīm | cu̱kru̱dhā̱ma̱ |
yat | u̱t-vata̍ḥ | ni̱-vata̍ḥ | yā̱si̱ | bapsa̍t | pṛtha̍k | e̱ṣi̱ | pra̱ga̱rdhinī̍-iva | senā̍ |
ya̱dā | te̱ | vāta̍ḥ | a̱nu̱-vāti̍ | śo̱ciḥ | vaptā̍-iva | śmaśru̍ | va̱pa̱si̱ | pra | bhūma̍ |
prati̍ | a̱sya̱ | śreṇa̍yaḥ | da̱dṛ̱śre̱ | eka̍m | ni̱-yāna̍m | ba̱hava̍ḥ | rathā̍saḥ |
bā̱hū iti̍ | yat | a̱gne̱ | a̱nu̱-marmṛ̍jānaḥ | nya̍ṅ | u̱ttā̱nām | a̱nu̱-eṣi̍ | bhūmi̍m |
ut | te̱ | śuṣmā̍ḥ | ji̱ha̱tā̱m | ut | te̱ | a̱rciḥ | ut | te̱ | a̱gne̱ | śa̱śa̱mā̱nasya̍ | vājā̍ḥ |
ut | śva̱ñca̱sva̱ | ni | na̱ma̱ | vardha̍mānaḥ | ā | tvā̱ | a̱dya | viśve̍ | vasa̍vaḥ | sa̱da̱ntu̱ |
a̱pām | i̱dam | ni̱-aya̍nam | sa̱mu̱drasya̍ | ni̱-veśa̍nam |
a̱nyam | kṛ̱ṇu̱ṣva̱ | i̱taḥ | panthā̍m | tena̍ | yā̱hi̱ | vaśā̍n | anu̍ |
ā̱-aya̍ne | te̱ | pa̱rā̱-aya̍ne | dūrvā̍ḥ | ro̱ha̱ntu̱ | pu̱ṣpiṇī̍ḥ |
hra̱dāḥ | ca̱ | pu̱ṇḍarī̍kāṇi | sa̱mu̱drasya̍ | gṛ̱hāḥ | i̱me |
tyam | ci̱t | atri̍m | ṛ̱ta̱-jura̍m | artha̍m | aśva̍m | na | yāta̍ve |
ka̱kṣīva̍ntam | yadi̍ | puna̱riti̍ | ratha̍m | na | kṛ̱ṇu̱thaḥ | nava̍m |
tyam | ci̱t | aśva̍m | na | vā̱jina̍m | a̱re̱ṇava̍ḥ | yam | atna̍ta |
dṛ̱ḻham | gra̱nthim | na | vi | sya̱ta̱m | atri̍m | yavi̍ṣṭham | ā | raja̍ḥ |
narā̍ | daṁsi̍ṣṭhau | atra̍ye | śubhrā̍ | sisā̍satam | dhiya̍ḥ |
atha̍ | hi | vā̱m | di̱vaḥ | na̱rā̱ | puna̱riti̍ | stoma̍ḥ | na | vi̱śase̍ |
ci̱te | tat | vā̱m | su̱-rā̱dha̱sā̱ | rā̱tiḥ | su̱-ma̱tiḥ | a̱śvi̱nā̱ |
ā | yat | na̱ḥ | sada̍ne | pṛ̱thau | sama̍ne | parṣa̍thaḥ | na̱rā̱ |
yu̱vam | bhu̱jyum | sa̱mu̱dre | ā | raja̍saḥ | pā̱re | ī̱ṅkhi̱tam |
yā̱tam | accha̍ | pa̱ta̱tri-bhi̍ḥ | nāsa̍tyā | sā̱taye̍ | kṛ̱ta̱m |
ā | vā̱m | su̱mnaiḥ | śa̱ṁyū i̱veti̍ śa̱ṁyū-i̍va | maṁhi̍ṣṭhā | viśva̍-vedasā |
sam | a̱sme iti̍ | bhū̱ṣa̱ta̱m | na̱rā̱ | utsa̍m | na | pi̱pyuṣī̍ḥ | iṣa̍ḥ |
a̱yam | hi | te̱ | ama̍rtyaḥ | indu̍ḥ | atya̍ḥ | na | patya̍te |
dakṣa̍ḥ | vi̱śva-ā̍yuḥ | ve̱dhase̍ |
a̱yam | a̱smāsu̍ | kāvya̍ḥ | ṛ̱bhuḥ | vajra̍ḥ | dāsva̍te |
a̱yam | bi̱bha̱rti̱ | ū̱rdhva-kṛ̍śanam | mada̍m | ṛ̱bhuḥ | na | kṛtvya̍m | mada̍m |
ghṛṣu̍ḥ | śye̱nāya̍ | kṛtva̍ne | ā̱su | svāsu̍ | vaṁsa̍gaḥ |
ava̍ | dī̱dhe̱t | a̱hī̱śuva̍ḥ |
yam | su̱-pa̱rṇaḥ | pa̱rā̱-vata̍ḥ | śye̱nasya̍ | pu̱traḥ | ā | abha̍rat |
śa̱ta-ca̍kram | yaḥ | a̱hya̍ḥ | va̱rta̱niḥ |
yam | te̱ | śye̱naḥ | cāru̍m | a̱vṛ̱kam | pa̱dā | ā | abha̍rat | a̱ru̱ṇam | mā̱nam | andha̍saḥ |
e̱nā | vaya̍ḥ | vi | tā̱ri̱ | āyu̍ḥ | jī̱vase̍ | e̱nā | jā̱gā̱ra̱ | ba̱ndhutā̍ |
e̱va | tat | indra̍ḥ | indu̍nā | de̱veṣu̍ | ci̱t | dhā̱ra̱yā̱te̱ | mahi̍ | tyaja̍ḥ |
kratvā̍ | vaya̍ḥ | vi | tā̱ri̱ | āyu̍ḥ | su̱kra̱to̱ iti̍ su-krato | kratvā̍ | a̱yam | a̱smat | ā | su̱taḥ |
i̱mām | kha̱nā̱mi̱ | oṣa̍dhim | vī̱rudha̍m | bala̍vat-tamām |
yayā̍ | sa̱-patnī̍m | bādha̍te | yayā̍ | sa̱m-vi̱ndate̍ | pati̍m |
uttā̍na-parṇe | su-bha̍ge | deva̍-jūte | saha̍svati |
sa̱-patnī̍m | me̱ | parā̍ | dha̱ma̱ | pati̍m | me̱ | keva̍lam | ku̱ru̱ |
ut-ta̍rā | a̱ham | u̱t-ta̱re̱ | u̱t-ta̱rā | it | ut-ta̍rābhyaḥ |
atha̍ | sa̱-patnī̍ | yā | mama̍ | adha̍rā | sā | adha̍rābhyaḥ |
na̱hi | a̱syā̱ḥ | nāma̍ | gṛ̱bhṇāmi̍ | no iti̍ | a̱smin | ra̱ma̱te̱ | jane̍ |
parā̍m | e̱va | pa̱rā̱-vata̍m | sa̱-patnī̍m | ga̱ma̱yā̱ma̱si̱ |
a̱ham | a̱smi̱ | saha̍mānā | atha̍ | tvam | a̱si̱ | sa̱sa̱hiḥ |
u̱bhe iti̍ | saha̍svatī̱ iti̍ | bhū̱tvī | sa̱-patnī̍m | me̱ | sa̱hā̱va̱hai̱ |
upa̍ | te̱ | a̱dhā̱m | saha̍mānām | a̱bhi | tvā̱ | a̱dhā̱m | sahī̍yasā |
mām | anu̍ | pra | te̱ | mana̍ḥ | va̱tsam | gauḥ-i̍va | dhā̱va̱tu̱ | pa̱thā | vāḥ-i̍va | dhā̱va̱tu̱ |
ara̍ṇyāni | ara̍ṇyānyi | a̱sau | yā | pra-i̍va | naśya̍si |
ka̱thā | grāma̍m | na | pṛ̱ccha̱si̱ | na | tvā̱ | bhīḥ-i̍va | vi̱nda̱tī̱3m̐ |
vṛ̱ṣa̱-ra̱vāya̍ | vada̍te | yat | u̱pa̱-ava̍ti | ci̱cci̱kaḥ |
ā̱ghā̱ṭibhi̍ḥ-iva | dhā̱vaya̍n | a̱ra̱ṇyā̱niḥ | ma̱hī̱ya̱te̱ |
u̱ta | gāva̍ḥ-iva | a̱da̱nti̱ | u̱ta | veśma̍-iva | dṛ̱śya̱te̱ |
u̱to iti̍ | a̱ra̱ṇyā̱niḥ | sā̱yam | śa̱ka̱ṭīḥ-i̍va | sa̱rja̱ti̱ |
gām | a̱ṅga | e̱ṣaḥ | ā | hva̱ya̱ti̱ | dāru̍ | a̱ṅga | e̱ṣaḥ | apa̍ | a̱va̱dhī̱t |
vasa̍n | a̱ra̱ṇyā̱nyām | sā̱yam | akru̍kṣat | iti̍ | ma̱nya̱te̱ |
na | vai | a̱ra̱ṇyā̱niḥ | ha̱nti̱ | a̱nyaḥ | ca̱ | it | na | a̱bhi̱-gaccha̍ti |
svā̱doḥ | phala̍sya | ja̱gdhvāya̍ | ya̱thā̱-kāma̍m | ni | pa̱dya̱te̱ |
āñja̍na-gandhim | su̱ra̱bhim | ba̱hu̱-a̱nnām | akṛ̍ṣi-valām |
pra | a̱ham | mṛ̱gāṇā̍m | mā̱tara̍m | a̱ra̱ṇyā̱nim | a̱śa̱ṁsi̱ṣa̱m |
śrat | te̱ | da̱dhā̱mi̱ | pra̱tha̱māya̍ | ma̱nyave̍ | aha̍n | yat | vṛ̱tram | narya̍m | vi̱veḥ | a̱paḥ |
u̱bhe iti̍ | yat | tvā̱ | bhava̍taḥ | roda̍sī̱ iti̍ | anu̍ | reja̍te | śuṣmā̍t | pṛ̱thi̱vī | ci̱t | a̱dri̱-va̱ḥ |
tvam | mā̱yābhi̍ḥ | a̱na̱va̱dya̱ | mā̱yina̍m | śra̱va̱sya̱tā | mana̍sā | vṛ̱tram | a̱rda̱ya̱ḥ |
tvām | it | nara̍ḥ | vṛ̱ṇa̱te̱ | go-i̍ṣṭiṣu | tvām | viśvā̍su | havyā̍su | iṣṭi̍ṣu |
ā | e̱ṣu̱ | cā̱ka̱ndhi̱ | pu̱ru̱-hū̱ta̱ | sū̱riṣu̍ | vṛ̱dhāsa̍ḥ | ye | ma̱gha̱-va̱n | ā̱na̱śuḥ | ma̱gham |
arca̍nti | to̱ke | tana̍ye | pari̍ṣṭiṣu | me̱dha-sā̍tā | vā̱jina̍m | ahra̍ye | dhane̍ |
saḥ | it | nu | rā̱yaḥ | su-bhṛ̍tasya | cā̱ka̱na̱t | mada̍m | yaḥ | a̱sya̱ | raṁhya̍m | cike̍tati |
tvā-vṛ̍dhaḥ | ma̱gha̱-va̱n | dā̱śu-a̍dhvaraḥ | ma̱kṣu | saḥ | vāja̍m | bha̱ra̱te̱ | dhanā̍ | nṛ-bhi̍ḥ |
tvam | śardhā̍ya | ma̱hi̱nā | gṛ̱ṇā̱naḥ | u̱ru | kṛ̱dhi̱ | ma̱gha̱-va̱n | śa̱gdhi | rā̱yaḥ |
tvam | na̱ḥ | mi̱traḥ | varu̍ṇaḥ | na | mā̱yī | pi̱tvaḥ | na | da̱sma̱ | da̱ya̱se̱ | vi̱-bha̱ktā |
su̱svā̱nāsa̍ḥ | i̱ndra̱ | stu̱masi̍ | tvā̱ | sa̱sa̱-vāṁsa̍ḥ | ca̱ | tu̱vi̱-nṛ̱mṇa̱ | vāja̍m |
ā | na̱ḥ | bha̱ra̱ | su̱vi̱tam | yasya̍ | cā̱kan | tmanā̍ | tanā̍ | sa̱nu̱yā̱ma̱ | tvā-ū̍tāḥ |
ṛ̱ṣvaḥ | tvam | i̱ndra̱ | śū̱ra̱ | jā̱taḥ | dāsī̍ḥ | viśa̍ḥ | sūrye̍ṇa | sa̱hyā̱ḥ |
guhā̍ | hi̱tam | guhya̍m | gū̱ḻham | a̱p-su | bi̱bhṛ̱masi̍ | pra̱-srava̍ṇe | na | soma̍m |
a̱ryaḥ | vā̱ | gira̍ḥ | a̱bhi | a̱rca̱ | vi̱dvān | ṛṣī̍ṇām | vipra̍ḥ | su̱-ma̱tim | ca̱kā̱naḥ |
te | syā̱ma̱ | ye | ra̱ṇaya̍nta | somai̍ḥ | e̱nā | u̱ta | tubhya̍m | ra̱tha̱-o̱ḻha̱ | bha̱kṣaiḥ |
i̱mā | brahma̍ | i̱ndra̱ | tubhya̍m | śa̱ṁsi̱ | dāḥ | nṛ-bhya̍ḥ | nṛ̱ṇām | śū̱ra̱ | śava̍ḥ |
tebhi̍ḥ | bha̱va̱ | sa-kra̍tuḥ | yeṣu̍ | cā̱kan | u̱ta | trā̱ya̱sva̱ | gṛ̱ṇa̱taḥ | u̱ta | stīn |
śru̱dhi | hava̍m | i̱ndra̱ | śū̱ra̱ | pṛthyā̍ḥ | u̱ta | sta̱va̱te̱ | ve̱nyasya̍ | a̱rkaiḥ |
ā | yaḥ | te̱ | yoni̍m | ghṛ̱ta-va̍ntam | asvā̍ḥ | ū̱rmiḥ | na | ni̱mnaiḥ | dra̱va̱ya̱nta̱ | vakvā̍ḥ |
sa̱vi̱tā | ya̱ntraiḥ | pṛ̱thi̱vīm | a̱ra̱mṇā̱t | a̱ska̱mbha̱ne | sa̱vi̱tā | dyām | a̱dṛ̱ṁha̱t |
aśva̍m-iva | a̱dhu̱kṣa̱t | dhuni̍m | a̱ntari̍kṣam | a̱tūrte̍ | ba̱ddham | sa̱vi̱tā | sa̱mu̱dram |
yatra̍ | sa̱mu̱draḥ | ska̱bhi̱taḥ | vi | auna̍t | apā̍m | na̱pā̱t | sa̱vi̱tā | tasya̍ | ve̱da̱ |
ata̍ḥ | bhūḥ | ata̍ḥ | ā̱ḥ | utthi̍tam | raja̍ḥ | ata̍ḥ | dyāvā̍pṛthi̱vī iti̍ | a̱pra̱the̱tā̱m |
pa̱ścā | i̱dam | a̱nyat | a̱bha̱va̱t | yaja̍tram | ama̍rtyasya | bhuva̍nasya | bhū̱nā |
su̱-pa̱rṇaḥ | a̱ṅga | sa̱vi̱tuḥ | ga̱rutmā̍n | pūrva̍ḥ | jā̱taḥ | saḥ | ū̱m̐ iti̍ | a̱sya̱ | anu̍ | dharma̍ |
gāva̍ḥ-iva | grāma̍m | yuyu̍dhiḥ-iva | aśvā̍n | vā̱śrā-i̍va | va̱tsam | su̱-manā̍ḥ | duhā̍nā |
pati̍ḥ-iva | jā̱yām | a̱bhi | na̱ḥ | ni | e̱tu̱ | dha̱rtā | di̱vaḥ | sa̱vi̱tā | vi̱śva-vā̍raḥ |
hira̍ṇya-stūpaḥ | sa̱vi̱ta̱ḥ | yathā̍ | tvā̱ | ā̱ṅgi̱ra̱saḥ | ju̱hve | vāje̍ | a̱smin |
e̱va | tvā̱ | arca̍n | ava̍se | vanda̍mānaḥ | soma̍sya-iva | a̱ṁśum | prati̍ | jā̱ga̱ra̱ | a̱ham |
sam-i̍ddhaḥ | ci̱t | sam | i̱dhya̱se̱ | de̱vebhya̍ḥ | ha̱vya̱-vā̱ha̱na̱ |
ā̱di̱tyaiḥ | ru̱draiḥ | vasu̍-bhiḥ | na̱ḥ | ā | ga̱hi̱ | mṛ̱ḻī̱kāya̍ | na̱ḥ | ā | ga̱hi̱ |
i̱mam | ya̱jñam | i̱dam | vaca̍ḥ | ju̱ju̱ṣā̱ṇaḥ | u̱pa̱-āga̍hi |
martā̍saḥ | tvā̱ | sa̱m-i̱dhā̱na̱ | ha̱vā̱ma̱he̱ | mṛ̱ḻī̱kāya̍ | ha̱vā̱ma̱he̱ |
tvām | ū̱m̐ iti̍ | jā̱ta-ve̍dasam | vi̱śva-vā̍ram | gṛ̱ṇe̱ | dhi̱yā |
agne̍ | de̱vān | ā | va̱ha̱ | na̱ḥ | pri̱ya-vra̍tān | mṛ̱ḻī̱kāya̍ | pri̱ya-vra̍tān |
a̱gniḥ | de̱vaḥ | de̱vānā̍m | a̱bha̱va̱t | pu̱raḥ-hi̍taḥ | a̱gnim | ma̱nu̱ṣyā̍ḥ | ṛṣa̍yaḥ | sam | ī̱dhi̱re̱ |
a̱gnim | ma̱haḥ | dhana̍-sātau | a̱ham | hu̱ve̱ | mṛ̱ḻī̱kam | dhana̍-sātaye |
a̱gniḥ | atri̍m | bha̱rat-vā̍jam | gavi̍ṣṭhiram | pra | ā̱va̱t | na̱ḥ | kaṇva̍m | tra̱sada̍syum | ā̱-ha̱ve |
a̱gnim | vasi̍ṣṭhaḥ | ha̱va̱te̱ | pu̱raḥ-hi̍taḥ | mṛ̱ḻī̱kāya̍ | pu̱raḥ-hi̍taḥ |
śra̱ddhayā̍ | a̱gniḥ | sam | i̱dhya̱te̱ | śra̱ddhayā̍ | hū̱ya̱te̱ | ha̱viḥ |
śra̱ddhām | bhaga̍sya | mū̱rdhani̍ | vaca̍sā | ā | ve̱da̱yā̱ma̱si̱ |
pri̱yam | śra̱ddhe̱ | dada̍taḥ | pri̱yam | śra̱ddhe̱ | didā̍sataḥ |
pri̱yam | bho̱jeṣu̍ | yajva̍-su | i̱dam | me̱ | u̱di̱tam | kṛ̱dhi̱ |
yathā̍ | de̱vāḥ | asu̍reṣu | śra̱ddhām | u̱greṣu̍ | ca̱kri̱re |
e̱vam | bho̱jeṣu̍ | yajva̍-su | a̱smāka̍m | u̱di̱tam | kṛ̱dhi̱ |
śra̱ddhām | de̱vāḥ | yaja̍mānāḥ | vā̱yu-go̍pāḥ | upa̍ | ā̱sa̱te̱ |
śra̱ddhām | hṛ̱da̱yya̍yā | ā-kū̍tyā | śra̱ddhayā̍ | vi̱nda̱te̱ | vasu̍ |
śra̱ddhām | prā̱taḥ | ha̱vā̱ma̱he̱ | śra̱ddhām | ma̱dhyaṁdi̍nam | pari̍ |
śra̱ddhām | sūrya̍sya | ni̱-mruci̍ | śraddhe̍ | śrat | dhā̱pa̱ya̱ | i̱ha | na̱ḥ |
śā̱saḥ | i̱tthā | ma̱hān | a̱si̱ | a̱mi̱tra̱-khā̱daḥ | adbhu̍taḥ |
na | yasya̍ | ha̱nyate̍ | sakhā̍ | na | jīya̍te | kadā̍ | ca̱na |
sva̱sti̱-dāḥ | vi̱śaḥ | pati̍ḥ | vṛ̱tra̱-hā | vi̱-mṛ̱dhaḥ | va̱śī |
vṛṣā̍ | indra̍ḥ | pu̱raḥ | e̱tu̱ | na̱ḥ | so̱ma̱-pāḥ | a̱bha̱ya̱m-ka̱raḥ |
vi | rakṣa̍ḥ | vi | mṛdha̍ḥ | ja̱hi̱ | vi | vṛ̱trasya̍ | hanū̱ iti̍ | ru̱ja̱ |
vi | ma̱nyum | i̱ndra̱ | vṛ̱tra̱-ha̱n | a̱mitra̍sya | a̱bhi̱-dāsa̍taḥ |
vi | na̱ḥ | i̱ndra̱ | mṛdha̍ḥ | ja̱hi̱ | nī̱cā | ya̱ccha̱ | pṛ̱ta̱nya̱taḥ |
yaḥ | a̱smān | a̱bhi̱-dāsa̍ti | adha̍ram | ga̱ma̱ya̱ | tama̍ḥ |
apa̍ | i̱ndra̱ | dvi̱ṣa̱taḥ | mana̍ḥ | apa̍ | jijyā̍sataḥ | va̱dham |
vi | ma̱nyoḥ | śarma̍ | ya̱ccha̱ | varī̍yaḥ | ya̱va̱ya̱ | va̱dham |
ī̱ṅkhaya̍ntīḥ | a̱pa̱syuva̍ḥ | indra̍m | jā̱tam | upa̍ | ā̱sa̱te̱ |
bhe̱jā̱nāsa̍ḥ | su̱-vīrya̍m |
tvam | i̱ndra̱ | balā̍t | adhi̍ | saha̍saḥ | jā̱taḥ | oja̍saḥ |
tvam | vṛ̱ṣa̱n | vṛṣā̍ | it | a̱si̱ |
tvam | i̱ndra̱ | a̱si̱ | vṛ̱tra̱-hā | vi | a̱ntari̍kṣam | a̱ti̱ra̱ḥ |
ut | dyām | a̱sta̱bhnā̱ḥ | oja̍sā |
tvam | i̱ndra̱ | sa̱-joṣa̍sam | a̱rkam | bi̱bha̱rṣi̱ | bā̱hvoḥ |
vajra̍m | śiśā̍naḥ | oja̍sā |
tvam | i̱ndra̱ | a̱bhi̱-bhūḥ | a̱si̱ | viśvā̍ | jā̱tāni̍ | oja̍sā |
saḥ | viśvā̍ḥ | bhuva̍ḥ | ā | a̱bha̱va̱ḥ |
soma̍ḥ | eke̍bhyaḥ | pa̱va̱te̱ | ghṛ̱tam | eke̍ | upa̍ | ā̱sa̱te̱ |
yebhya̍ḥ | madhu̍ | pra̱-dhāva̍ti | tān | ci̱t | e̱va | api̍ | ga̱ccha̱tā̱t |
tapa̍sā | ye | a̱nā̱dhṛ̱ṣyāḥ | tapa̍sā | ye | sva̍ḥ | ya̱yuḥ |
tapa̍ḥ | ye | ca̱kri̱re | maha̍ḥ | tān | ci̱t | e̱va | api̍ | ga̱ccha̱tā̱t |
ye | yudhya̍nte | pra̱-dhane̍ṣu | śūrā̍saḥ | ye | ta̱nū̱-tyaja̍ḥ |
ye | vā̱ | sa̱hasra̍-dakṣiṇāḥ | tān | ci̱t | e̱va | api̍ | ga̱ccha̱tā̱t |
ye | ci̱t | pūrve̍ | ṛ̱ta̱-sāpa̍ḥ | ṛ̱ta-vā̍naḥ | ṛ̱ta̱-vṛdha̍ḥ |
pi̱tṝn | tapa̍svataḥ | ya̱ma̱ | tān | ci̱t | e̱va | api̍ | ga̱ccha̱tā̱t |
sa̱hasra̍-nīthāḥ | ka̱vaya̍ḥ | ye | go̱pā̱yanti̍ | sūrya̍m |
ṛṣī̍n | tapa̍svataḥ | ya̱ma̱ | ta̱pa̱ḥ-jān | api̍ | ga̱ccha̱tā̱t |
arā̍yi | kāṇe̍ | vi-ka̍ṭe | gi̱rim | ga̱ccha̱ | sa̱dā̱nve̱ |
śi̱rimbi̍ṭhasya | satva̍-bhiḥ | tebhi̍ḥ | tvā̱ | cā̱ta̱yā̱ma̱si̱ |
ca̱tto iti̍ | i̱taḥ | ca̱ttā | a̱muta̍ḥ | sarvā̍ | bhrū̱ṇāni̍ | ā̱ruṣī̍ |
a̱rā̱yya̍m | bra̱hma̱ṇa̱ḥ | pa̱te̱ | tīkṣṇa̍-śṛṅga | u̱t-ṛ̱ṣan | i̱hi̱ |
a̱daḥ | yat | dāru̍ | plava̍te | sindho̍ḥ | pā̱re | a̱pu̱ru̱ṣam |
tat | ā | ra̱bha̱sva̱ | du̱rha̱no̱ iti̍ duḥ-hano | tena̍ | ga̱ccha̱ | pa̱ra̱ḥ-ta̱ram |
yat | ha̱ | prācī̍ḥ | aja̍ganta | ura̍ḥ | ma̱ṇḍū̱ra̱-dhā̱ṇi̱kī̱ḥ |
ha̱tāḥ | indra̍sya | śatra̍vaḥ | sarve̍ | bu̱dbu̱da-yā̍śavaḥ |
pari̍ | i̱me | gām | a̱ne̱ṣa̱ta̱ | pari̍ | a̱gnim | a̱hṛ̱ṣa̱ta̱ |
de̱veṣu̍ | a̱kra̱ta̱ | śrava̍ḥ | kaḥ | i̱mān | ā | da̱dha̱rṣa̱ti̱ |
a̱gnim | hi̱nva̱ntu̱ | na̱ḥ | dhiya̍ḥ | sapti̍m | ā̱śum-i̍va | ā̱jiṣu̍ |
tena̍ | je̱ṣma̱ | dhana̍m-dhanam |
yayā̍ | gāḥ | ā̱-karā̍mahe | sena̍yā | a̱gne̱ | tava̍ | ū̱tyā |
tām | na̱ḥ | hi̱nva̱ | ma̱ghatta̍ye |
ā | a̱gne̱ | sthū̱ram | ra̱yim | bha̱ra̱ | pṛ̱thum | go-ma̍ntam | a̱śvina̍m |
a̱ṅdhi | kham | va̱rtaya̍ | pa̱ṇim |
agne̍ | nakṣa̍tram | a̱jara̍m | ā | sūrya̍m | ro̱ha̱ya̱ḥ | di̱vi |
dadha̍t | jyoti̍ḥ | jane̍bhyaḥ |
agne̍ | ke̱tuḥ | vi̱śām | a̱si̱ | preṣṭha̍ḥ | śreṣṭha̍ḥ | u̱pa̱stha̱-sat |
bodha̍ | sto̱tre | vaya̍ḥ | dadha̍t |
i̱mā | nu | ka̱m | bhuva̍nā | sī̱sa̱dhā̱ma̱ | indra̍ḥ | ca̱ | viśve̍ | ca̱ | de̱vāḥ |
ya̱jñam | ca̱ | na̱ḥ | ta̱nva̍m | ca̱ | pra̱-jām | ca̱ | ā̱di̱tyaiḥ | indra̍ḥ | sa̱ha | cī̱kḷ̱pā̱ti̱ |
ā̱di̱tyaiḥ | indra̍ḥ | sa-ga̍ṇaḥ | ma̱rut-bhi̍ḥ | a̱smāka̍m | bhū̱tu̱ | a̱vi̱tā | ta̱nūnā̍m |
ha̱tvāya̍ | de̱vāḥ | asu̍rān | yat | āya̍n | de̱vāḥ | de̱va̱-tvam | a̱bhi̱-rakṣa̍māṇāḥ |
pra̱tyañca̍m | a̱rkam | a̱na̱ya̱n | śacī̍bhiḥ | āt | it | sva̱dhām | i̱ṣi̱rām | pari̍ | a̱pa̱śya̱n |
sūrya̍ḥ | na̱ḥ | di̱vaḥ | pā̱tu̱ | vāta̍ḥ | a̱ntari̍kṣāt |
a̱gniḥ | na̱ḥ | pārthi̍vebhyaḥ |
joṣa̍ | sa̱vi̱ta̱ḥ | yasya̍ | te̱ | hara̍ḥ | śa̱tam | sa̱vān | arha̍ti |
pā̱hi | na̱ḥ | di̱dyuta̍ḥ | pata̍ntyāḥ |
cakṣu̍ḥ | na̱ḥ | de̱vaḥ | sa̱vi̱tā | cakṣu̍ḥ | na̱ḥ | u̱ta | parva̍taḥ |
cakṣu̍ḥ | dhā̱tā | da̱dhā̱tu̱ | na̱ḥ |
cakṣu̍ḥ | na̱ḥ | dhe̱hi̱ | cakṣu̍ṣe | cakṣu̍ḥ | vi̱-khyai | ta̱nūbhya̍ḥ |
sam | ca̱ | i̱dam | vi | ca̱ | pa̱śye̱ma̱ |
su̱-sa̱ṁdṛśa̍m | tvā̱ | va̱yam | prati̍ | pa̱śye̱ma̱ | sū̱rya̱ |
vi | pa̱śye̱ma̱ | nṛ̱-cakṣa̍saḥ |
ut | a̱sau | sūrya̍ḥ | a̱gā̱t | ut | a̱yam | mā̱ma̱kaḥ | bhaga̍ḥ |
a̱ham | tat | vi̱dva̱lā | pati̍m | a̱bhi | ā̱sā̱kṣi̱ | vi̱-sa̱sa̱hiḥ |
a̱ham | ke̱tuḥ | a̱ham | mū̱rdhā | a̱ham | u̱grā | vi̱-vāca̍nī |
mama̍ | it | anu̍ | kratu̍m | pati̍ḥ | se̱hā̱nāyā̍ḥ | u̱pa̱-āca̍ret |
mama̍ | pu̱trāḥ | śa̱tru̱-hana̍ḥ | atho̱ iti̍ | me̱ | du̱hi̱tā | vi̱rāṭ |
u̱ta | a̱ham | a̱smi̱ | sa̱m-ja̱yā | patyau̍ | me̱ | śloka̍ḥ | u̱t-ta̱maḥ |
yena̍ | indra̍ḥ | ha̱viṣā̍ | kṛ̱tvī | abha̍vat | dyu̱mnī | u̱t-ta̱maḥ |
i̱dam | tat | a̱kri̱ | de̱vā̱ḥ | a̱sa̱pa̱tnā | kila̍ | a̱bhu̱va̱m |
a̱sa̱pa̱tnā | sa̱pa̱tna̱-ghnī | jaya̍ntī | a̱bhi̱-bhūva̍rī |
ā | a̱vṛ̱kṣa̱m | a̱nyāsā̍m | varca̍ḥ | rādha̍ḥ | asthe̍yasām-iva |
sam | a̱jai̱ṣa̱m | i̱māḥ | a̱ham | sa̱-patnī̍ḥ | a̱bhi̱-bhūva̍rī |
yathā̍ | a̱ham | a̱sya | vī̱rasya̍ | vi̱-rājā̍ni | jana̍sya | ca̱ |
tī̱vrasya̍ | a̱bhi-va̍yasaḥ | a̱sya | pā̱hi̱ | sa̱rva̱-ra̱thā | vi | harī̱ iti̍ | i̱ha | mu̱ñca̱ |
indra̍ | mā | tvā̱ | yaja̍mānāsaḥ | a̱nye | ni | rī̱ra̱ma̱n | tubhya̍m | i̱me | su̱tāsa̍ḥ |
tubhya̍m | su̱tāḥ | tubhya̍m | ū̱m̐ iti̍ | sotvā̍saḥ | tvām | gira̍ḥ | śvātryā̍ḥ | ā | hva̱ya̱nti̱ |
indra̍ | i̱dam | a̱dya | sava̍nam | ju̱ṣā̱ṇaḥ | viśva̍sya | vi̱dvān | i̱ha | pā̱hi̱ | soma̍m |
yaḥ | u̱śa̱tā | mana̍sā | soma̍m | a̱smai̱ | sa̱rva̱-hṛ̱dā | de̱va-kā̍maḥ | su̱noti̍ |
na | gāḥ | indra̍ḥ | tasya̍ | parā̍ | da̱dā̱ti̱ | pra̱-śa̱stam | it | cāru̍m | a̱smai̱ | kṛ̱ṇo̱ti̱ |
anu̍-spaṣṭaḥ | bha̱va̱ti̱ | e̱ṣaḥ | a̱sya̱ | yaḥ | a̱smai̱ | re̱vān | na | su̱noti̍ | soma̍m |
niḥ | a̱ra̱tnau | ma̱gha-vā̍ | tam | da̱dhā̱ti̱ | bra̱hma̱-dviṣa̍ḥ | ha̱nti̱ | ana̍nu-diṣṭaḥ |
a̱śva̱-yanta̍ḥ | ga̱vyanta̍ḥ | vā̱jaya̍ntaḥ | havā̍mahe | tvā̱ | upa̍-ga̱nta̱vai | ū̱m̐ iti̍ |
ā̱-bhūṣa̍ntaḥ | te̱ | su̱-ma̱tau | navā̍yām | va̱yam | i̱ndra̱ | tvā̱ | śu̱nam | hu̱ve̱ma̱ |
mu̱ñcāmi̍ | tvā̱ | ha̱viṣā̍ | jīva̍nāya | kam | a̱jñā̱ta̱-ya̱kṣmāt | u̱ta | rā̱ja̱-ya̱kṣmāt |
grāhi̍ḥ | ja̱grāha̍ | yadi̍ | vā̱ | e̱tat | e̱na̱m | tasyā̍ḥ | i̱ndrā̱gnī̱ iti̍ | pra | mu̱mu̱kta̱m | e̱na̱m |
yadi̍ | kṣi̱ta-ā̍yuḥ | yadi̍ | vā̱ | parā̍-itaḥ | yadi̍ | mṛ̱tyoḥ | a̱nti̱kam | ni-i̍taḥ | e̱va |
tam | ā | ha̱rā̱mi̱ | niḥ-ṛ̍teḥ | u̱pa-sthā̍t | aspā̍rṣam | e̱na̱m | śa̱ta-śā̍radāya |
sa̱ha̱sra̱-a̱kṣeṇa̍ | śa̱ta-śā̍radena | śa̱ta-ā̍yuṣā | ha̱viṣā̍ | ā | a̱hā̱rṣa̱m | e̱na̱m |
śa̱tam | yathā̍ | i̱mam | śa̱rada̍ḥ | nayā̍ti | indra̍ḥ | viśva̍sya | du̱ḥ-i̱tasya̍ | pā̱ram |
śa̱tam | jī̱va̱ | śa̱rada̍ḥ | vardha̍mānaḥ | śa̱tam | he̱ma̱ntān | śa̱tam | ū̱m̐ iti̍ | va̱sa̱ntān |
śa̱tam | i̱ndrā̱gnī iti̍ | sa̱vi̱tā | bṛha̱spati̍ḥ | śa̱ta-ā̍yuṣā | ha̱viṣā̍ | i̱mam | puna̍ḥ | du̱ḥ |
ā | a̱hā̱rṣa̱m | tvā̱ | avi̍dam | tvā̱ | puna̍ḥ | ā | a̱gā̱ḥ | pu̱na̱ḥ-na̱va̱ |
sarva̍-aṅga | sarva̍m | te̱ | cakṣu̍ḥ | sarva̍m | āyu̍ḥ | ca̱ | te̱ | a̱vi̱da̱m |
brahma̍ṇā | a̱gniḥ | sa̱m-vi̱dā̱naḥ | ra̱kṣa̱ḥ-hā | bā̱dha̱tā̱m | i̱taḥ |
amī̍vā | yaḥ | te̱ | garbha̍m | du̱ḥ-nāmā̍ | yoni̍m | ā̱-śaye̍ |
yaḥ | te̱ | garbha̍m | amī̍vā | du̱ḥ-nāmā̍ | yoni̍m | ā̱-śaye̍ |
a̱gniḥ | tam | brahma̍ṇā | sa̱ha | niḥ | kra̱vya̱-ada̍m | a̱nī̱na̱śa̱t |
yaḥ | te̱ | hanti̍ | pa̱taya̍ntam | ni̱-sa̱tsnum | yaḥ | sa̱rī̱sṛ̱pam |
jā̱tam | yaḥ | te̱ | jighā̍ṁsati | tam | i̱taḥ | nā̱śa̱yā̱ma̱si̱ |
yaḥ | te̱ | ū̱rū iti̍ | vi̱-hara̍ti | a̱nta̱rā | daṁpa̍tī̱ iti̱ dam-pa̍tī | śaye̍ |
yoni̍m | yaḥ | a̱ntaḥ | ā̱-reḻhi̍ | tam | i̱taḥ | nā̱śa̱yā̱ma̱si̱ |
yaḥ | tvā̱ | bhrātā̍ | pati̍ḥ | bhū̱tvā | jā̱raḥ | bhū̱tvā | ni̱-padya̍te |
pra̱-jām | yaḥ | te̱ | jighā̍ṁsati | tam | i̱taḥ | nā̱śa̱yā̱ma̱si̱ |
yaḥ | tvā̱ | svapne̍na | tama̍sā | mo̱ha̱yi̱tvā | ni̱-padya̍te |
pra̱-jām | yaḥ | te̱ | jighā̍ṁsati | tam | i̱taḥ | nā̱śa̱yā̱ma̱si̱ |
a̱kṣībhyā̍m | te̱ | nāsi̍kābhyām | karṇā̍bhyām | chubu̍kāt | adhi̍ |
yakṣma̍m | śī̱rṣa̱ṇya̍m | ma̱stiṣkā̍t | ji̱hvāyā̍ḥ | vi | vṛ̱hā̱mi̱ | te̱ |
grī̱vābhya̍ḥ | te̱ | u̱ṣṇihā̍bhyaḥ | kīka̍sābhyaḥ | a̱nū̱kyā̍t |
yakṣma̍m | do̱ṣa̱ṇya̍m | aṁsā̍bhyām | bā̱hu-bhyā̍m | vi | vṛ̱hā̱mi̱ | te̱ |
ā̱ntrebhya̍ḥ | te̱ | gudā̍bhyaḥ | va̱ni̱ṣṭhoḥ | hṛda̍yāt | adhi̍ |
yakṣma̍m | mata̍snābhyām | ya̱knaḥ | plā̱śi-bhya̍ḥ | vi | vṛ̱hā̱mi̱ | te̱ |
ū̱ru-bhyā̍m | te̱ | a̱ṣṭhī̱vat-bhyā̍m | pārṣṇi̍-bhyām | pra-pa̍dābhyām |
yakṣma̍m | śroṇi̍-bhyām | bhāsa̍dāt | bhaṁsa̍saḥ | vi | vṛ̱hā̱mi̱ | te̱ |
meha̍nāt | va̱na̱m-kara̍ṇāt | loma̍-bhyaḥ | te̱ | na̱khebhya̍ḥ |
yakṣma̍m | sarva̍smāt | ā̱tmana̍ḥ | tam | i̱dam | vi | vṛ̱hā̱mi̱ | te̱ |
aṅgā̍t-aṅgāt | lomna̍ḥ-lomnaḥ | jā̱tam | parva̍ṇi-parvaṇi |
yakṣma̍m | sarva̍smāt | ā̱tmana̍ḥ | tam | i̱dam | vi | vṛ̱hā̱mi̱ | te̱ |
apa̍ | i̱hi̱ | ma̱na̱sa̱ḥ | pa̱te̱ | apa̍ | krā̱ma̱ | pa̱raḥ | ca̱ra̱ |
pa̱raḥ | niḥ-ṛ̍tyai | ā | ca̱kṣva̱ | ba̱hu̱dhā | jīva̍taḥ | mana̍ḥ |
bha̱dram | vai | vara̍m | vṛ̱ṇa̱te̱ | bha̱dram | yu̱ñja̱nti̱ | dakṣi̍ṇam |
bha̱dram | vai̱va̱sva̱te | cakṣu̍ḥ | ba̱hu̱-trā | jīva̍taḥ | mana̍ḥ |
yat | ā̱-śasā̍ | ni̱ḥ-śasā̍ | a̱bhi̱-śasā̍ | u̱pa̱-ā̱ri̱ma | jāgra̍taḥ | yat | sva̱panta̍ḥ |
a̱gniḥ | viśvā̍ni | apa̍ | du̱ḥ-kṛ̱tāni̍ | aju̍ṣṭāni | ā̱re | a̱smat | dā̱dhā̱tu̱ |
yat | i̱ndra̱ | bra̱hma̱ṇa̱ḥ | pa̱te̱ | a̱bhi̱-dro̱ham | carā̍masi |
pra-ce̍tāḥ | na̱ḥ | ā̱ṅgi̱ra̱saḥ | dvi̱ṣa̱tām | pā̱tu̱ | aṁha̍saḥ |
ajai̍ṣma | a̱dya | asa̍nāma | ca̱ | abhū̍ma | anā̍gasaḥ | va̱yam |
jā̱gra̱t-sva̱pnaḥ | sa̱m-ka̱lpaḥ | pā̱paḥ | yam | dvi̱ṣmaḥ | tam | saḥ | ṛ̱ccha̱tu̱ | yaḥ | na̱ḥ | dveṣṭi̍ | tam | ṛ̱ccha̱tu̱ |
devā̍ḥ | ka̱pota̍ḥ | i̱ṣi̱taḥ | yat | i̱cchan | dū̱taḥ | niḥ-ṛ̍tyāḥ | i̱dam | ā̱-ja̱gāma̍ |
tasmai̍ | a̱rcā̱ma̱ | kṛ̱ṇavā̍ma | niḥ-kṛ̍tim | śam | na̱ḥ | a̱stu̱ | dvi̱-pade̍ | śam | catu̍ḥ-pade |
śi̱vaḥ | ka̱pota̍ḥ | i̱ṣi̱taḥ | na̱ḥ | a̱stu̱ | a̱nā̱gāḥ | de̱vā̱ḥ | śa̱ku̱naḥ | gṛ̱heṣu̍ |
a̱gniḥ | hi | vipra̍ḥ | ju̱ṣatā̍m | ha̱viḥ | na̱ḥ | pari̍ | he̱tiḥ | pa̱kṣiṇī̍ | na̱ḥ | vṛ̱ṇa̱ktu̱ |
he̱tiḥ | pa̱kṣiṇī̍ | na | da̱bhā̱ti̱ | a̱smān | ā̱ṣṭryām | pa̱dam | kṛ̱ṇu̱te̱ | a̱gni̱-dhāne̍ |
śam | na̱ḥ | gobhya̍ḥ | ca̱ | puru̍ṣebhyaḥ | ca̱ | a̱stu̱ | mā | na̱ḥ | hi̱ṁsī̱t | i̱ha | de̱vā̱ḥ | ka̱pota̍ḥ |
yat | ulū̍kaḥ | vada̍ti | mo̱gham | e̱tat | yat | ka̱pota̍ḥ | pa̱dam | a̱gnau | kṛ̱ṇoti̍ |
yasya̍ | dū̱taḥ | pra-hi̍taḥ | e̱ṣaḥ | e̱tat | tasmai̍ | ya̱māya̍ | nama̍ḥ | a̱stu̱ | mṛ̱tyave̍ |
ṛ̱cā | ka̱pota̍m | nu̱da̱ta̱ | pra̱-noda̍m | iṣa̍m | mada̍ntaḥ | pari̍ | gām | na̱ya̱dhva̱m |
sa̱m-yo̱paya̍ntaḥ | du̱ḥ-i̱tāni̍ | viśvā̍ | hi̱tvā | na̱ḥ | ūrja̍m | pra | pa̱tā̱t | pati̍ṣṭhaḥ |
ṛ̱ṣa̱bham | mā̱ | sa̱mā̱nānā̍m | sa̱-patnā̍nām | vi̱-sa̱sa̱him |
ha̱ntāra̍m | śatrū̍ṇām | kṛ̱dhi̱ | vi̱-rāja̍m | go-pa̍tim | gavā̍m |
a̱ham | a̱smi̱ | sa̱pa̱tna̱-hā | indra̍ḥ-iva | ari̍ṣṭaḥ | akṣa̍taḥ |
a̱dhaḥ | sa̱-patnā̍ḥ | me̱ | pa̱doḥ | i̱me | sarve̍ | a̱bhi-sthi̍tāḥ |
atra̍ | e̱va | va̱ḥ | api̍ | na̱hyā̱mi̱ | u̱bhe iti̍ | ārtnī̍ i̱vetyārtnī̍-iva | jyayā̍ |
vāca̍ḥ | pa̱te̱ | ni | se̱dha̱ | i̱mān | yathā̍ | mat | adha̍ram | vadā̍n |
a̱bhi̱-bhūḥ | a̱ham | ā | a̱ga̱ma̱m | vi̱śva-ka̍rmeṇa | dhāmnā̍ |
ā | va̱ḥ | ci̱ttam | ā | va̱ḥ | vra̱tam | ā | va̱ḥ | a̱ham | sam-i̍tim | da̱de̱ |
yo̱ga̱-kṣe̱mam | va̱ḥ | ā̱-dāya̍ | a̱ham | bhū̱yā̱sa̱m | u̱t-ta̱maḥ | ā | va̱ḥ | mū̱rdhāna̍m | a̱kra̱mī̱m |
a̱dha̱ḥ-pa̱dāt | me̱ | ut | va̱da̱ta̱ | ma̱ṇḍūkā̍ḥ-iva | u̱da̱kāt | ma̱ṇḍūkā̍ḥ | u̱da̱kāt-i̍va |
tubhya̍ | i̱dam | i̱ndra̱ | pari̍ | si̱cya̱te̱ | madhu̍ | tvam | su̱tasya̍ | ka̱laśa̍sya | rā̱ja̱si̱ |
tvam | ra̱yim | pu̱ru̱-vīrā̍m | ū̱m̐ iti̍ | na̱ḥ | kṛ̱dhi̱ | tvam | tapa̍ḥ | pa̱ri̱-tapya̍ | a̱ja̱ya̱ḥ | sva1̱̍riti̱ sva̍ḥ |
sva̱ḥ-jita̍m | mahi̍ | ma̱ndā̱nam | andha̍saḥ | havā̍mahe | pari̍ | śa̱kram | su̱tān | upa̍ |
i̱mam | na̱ḥ | ya̱jñam | i̱ha | bo̱dhi̱ | ā | ga̱hi̱ | spṛdha̍ḥ | jaya̍ntam | ma̱gha-vā̍nam | ī̱ma̱he̱ |
soma̍sya | rājña̍ḥ | varu̍ṇasya | dharma̍ṇi | bṛha̱spate̍ḥ | anu̍-matyāḥ | ū̱m̐ iti̍ | śarma̍ṇi |
tava̍ | a̱ham | a̱dya | ma̱gha̱-va̱n | upa̍-stutau | dhāta̍ḥ | vidhā̍ta̱riti̱ vi-dhā̍taḥ | ka̱laśā̍n | a̱bha̱kṣa̱ya̱m |
pra-sū̍taḥ | bha̱kṣam | a̱ka̱ra̱m | ca̱rau | api̍ | stoma̍m | ca̱ | i̱mam | pra̱tha̱maḥ | sū̱riḥ | ut | mṛ̱je̱ |
su̱te | sā̱tena̍ | yadi̍ | ā | aga̍mam | vā̱m | prati̍ | vi̱śvā̱mi̱tra̱ja̱ma̱da̱gnī̱ iti̍ | dame̍ |
vāta̍sya | nu | ma̱hi̱māna̍m | ratha̍sya | ru̱jan | e̱ti̱ | sta̱naya̍n | a̱sya̱ | ghoṣa̍ḥ |
di̱vi̱-spṛk | yā̱ti̱ | a̱ru̱ṇāni̍ | kṛ̱ṇvan | u̱to iti̍ | e̱ti̱ | pṛ̱thi̱vyā | re̱ṇum | asya̍n |
sam | pra | ī̱ra̱te̱ | anu̍ | vāta̍sya | vi̱-sthāḥ | ā | e̱na̱m | ga̱ccha̱nti̱ | sama̍nam | na | yoṣā̍ḥ |
tābhi̍ḥ | sa̱-yuk | sa̱-ratha̍m | de̱vaḥ | ī̱ya̱te̱ | a̱sya | viśva̍sya | bhuva̍nasya | rājā̍ |
a̱ntari̍kṣe | pa̱thi-bhi̍ḥ | īya̍mānaḥ | na | ni | vi̱śa̱te̱ | ka̱ta̱mat | ca̱na | aha̱riti̍ |
a̱pām | sakhā̍ | pra̱tha̱ma̱-jāḥ | ṛ̱ta-vā̍ | kva̍ | svi̱t | jā̱taḥ | kuta̍ḥ | ā | ba̱bhū̱va̱ |
ā̱tmā | de̱vānā̍m | bhuva̍nasya | garbha̍ḥ | ya̱thā̱-va̱śam | ca̱ra̱ti̱ | de̱vaḥ | e̱ṣaḥ |
ghoṣā̍ḥ | it | a̱sya̱ | śṛ̱ṇvi̱re̱ | na | rū̱pam | tasmai̍ | vātā̍ya | ha̱viṣā̍ | vi̱dhe̱ma̱ |
ma̱ya̱ḥ-bhūḥ | vāta̍ḥ | a̱bhi | vā̱tu̱ | u̱srāḥ | ūrja̍svatīḥ | oṣa̍dhīḥ | ā | ri̱śa̱ntā̱m |
pīva̍svatīḥ | jī̱va-dha̍nyāḥ | pi̱ba̱ntu̱ | a̱va̱sāya̍ | pa̱t-vate̍ | ru̱dra̱ | mṛ̱ḻa̱ |
yāḥ | sa-rū̍pāḥ | vi-rū̍pāḥ | eka̍-rūpāḥ | yāsā̍m | a̱gniḥ | iṣṭyā̍ | nāmā̍ni | veda̍ |
yāḥ | aṅgi̍rasaḥ | tapa̍sā | i̱ha | ca̱kruḥ | tābhya̍ḥ | pa̱rja̱nya̱ | mahi̍ | śarma̍ | ya̱ccha̱ |
yāḥ | de̱veṣu̍ | ta̱nva̍m | aira̍yanta | yāsā̍m | soma̍ḥ | viśvā̍ | rū̱pāṇi̍ | veda̍ |
tāḥ | a̱smabhya̍m | paya̍sā | pinva̍mānāḥ | pra̱jā-va̍tīḥ | i̱ndra̱ | go̱-sthe | ri̱rī̱hi̱ |
pra̱jā-pa̍tiḥ | mahya̍m | e̱tāḥ | rarā̍ṇaḥ | viśvai̍ḥ | de̱vaiḥ | pi̱tṛ-bhi̍ḥ | sa̱m-vi̱dā̱naḥ |
śi̱vāḥ | sa̱tīḥ | upa̍ | na̱ḥ | go̱-stham | ā | a̱ka̱ritya̍kaḥ | tāsā̍m | va̱yam | pra̱-jayā̍ | sam | sa̱de̱ma̱ |
vi̱-bhrāṭ | bṛ̱hat | pi̱ba̱tu̱ | so̱myam | madhu̍ | āyu̍ḥ | dadha̍t | ya̱jña-pa̍tau | avi̍-hutam |
vāta̍-jūtaḥ | yaḥ | a̱bhi̱-rakṣa̍ti | tmanā̍ | pra̱-jāḥ | pu̱po̱ṣa̱ | pu̱ru̱dhā | vi | rā̱ja̱ti̱ |
vi̱-bhrāṭ | bṛ̱hat | su-bhṛ̍tam | vā̱ja̱-sāta̍mam | dharma̍m | di̱vaḥ | dha̱ruṇe̍ | sa̱tyam | arpi̍tam |
a̱mi̱tra̱-hā | vṛ̱tra̱-hā | da̱syu̱ham-ta̍mam | jyoti̍ḥ | ja̱jñe̱ | a̱su̱ra̱-hā | sa̱pa̱tna̱-hā |
i̱dam | śreṣṭha̍m | jyoti̍ṣām | jyoti̍ḥ | u̱t-ta̱mam | vi̱śva̱-jit | dha̱na̱-jit | u̱cya̱te̱ | bṛ̱hat |
vi̱śva̱-bhrāṭ | bhrā̱jaḥ | mahi̍ | sūrya̍ḥ | dṛ̱śe | u̱ru | pa̱pra̱the̱ | saha̍ḥ | oja̍ḥ | acyu̍tam |
vi̱-bhrāja̍n | jyoti̍ṣā | sva̍ḥ | aga̍cchaḥ | ro̱ca̱nam | di̱vaḥ |
yena̍ | i̱mā | viśvā̍ | bhuva̍nāni | ā-bhṛ̍tā | vi̱śva-ka̍rmaṇā | vi̱śvade̍vya-vatā |
tvam | tyam | i̱ṭata̍ḥ | ratha̍m | indra̍ | pra | ā̱va̱ḥ | su̱ta-va̍taḥ |
aśṛ̍ṇoḥ | so̱mina̍ḥ | hava̍m |
tvam | ma̱khasya̍ | dodha̍taḥ | śira̍ḥ | ava̍ | tva̱caḥ | bha̱ra̱ḥ |
aga̍cchaḥ | so̱mina̍ḥ | gṛ̱ham |
tvam | tyam | i̱ndra̱ | martya̍m | ā̱stra̱-bu̱dhnāya̍ | ve̱nyam |
muhu̍ḥ | śra̱thnā̱ḥ | ma̱na̱syave̍ |
tvam | tyam | i̱ndra̱ | sūrya̍m | pa̱ścā | santa̍m | pu̱raḥ | kṛ̱dhi̱ |
de̱vānā̍m | ci̱t | ti̱raḥ | vaśa̍m |
ā | yā̱hi̱ | vana̍sā | sa̱ha | gāva̍ḥ | sa̱ca̱nta̱ | va̱rta̱nim | yat | ūdha̍-bhiḥ |
ā | yā̱hi̱ | vasvyā̍ | dhi̱yā | maṁhi̍ṣṭhaḥ | jā̱ra̱yat-ma̍khaḥ | su̱dānu̍-bhiḥ |
pi̱tu̱-bhṛta̍ḥ | na | tantu̍m | it | su̱-dāna̍vaḥ | prati̍ | da̱dhma̱ḥ | yajā̍masi |
u̱ṣāḥ | apa̍ | svasu̍ḥ | tama̍ḥ | sam | va̱rta̱ya̱ti̱ | va̱rta̱nim | su̱-jā̱tatā̍ |
ā | tvā̱ | a̱hā̱rṣa̱m | a̱ntaḥ | e̱dhi̱ | dhru̱vaḥ | ti̱ṣṭha̱ | avi̍-cācaliḥ |
viśa̍ḥ | tvā̱ | sarvā̍ḥ | vā̱ñcha̱ntu̱ | mā | tvat | rā̱ṣṭram | adhi̍ | bhra̱śa̱t |
i̱ha | e̱va | e̱dhi̱ | mā | apa̍ | cyo̱ṣṭhā̱ḥ | parva̍taḥ-iva | avi̍-cācaliḥ |
indra̍-iva | i̱ha | dhru̱vaḥ | ti̱ṣṭha̱ | i̱ha | rā̱ṣṭram | ū̱m̐ iti̍ | dhā̱ra̱ya̱ |
i̱mam | indra̍ḥ | a̱dī̱dha̱ra̱t | dhru̱vam | dhru̱veṇa̍ | ha̱viṣā̍ |
tasmai̍ | soma̍ḥ | adhi̍ | bra̱va̱t | tasmai̍ | ū̱m̐ iti̍ | brahma̍ṇaḥ | pati̍ḥ |
dhru̱vā | dyauḥ | dhru̱vā | pṛ̱thi̱vī | dhru̱vāsa̍ḥ | parva̍tāḥ | i̱me |
dhru̱vam | viśva̍m | i̱dam | jaga̍t | dhru̱vaḥ | rājā̍ | vi̱śām | a̱yam |
dhru̱vam | te̱ | rājā̍ | varu̍ṇaḥ | dhru̱vam | de̱vaḥ | bṛha̱spati̍ḥ |
dhru̱vam | te̱ | indra̍ḥ | ca̱ | a̱gniḥ | ca̱ | rā̱ṣṭram | dhā̱ra̱ya̱tā̱m | dhru̱vam |
dhru̱vam | dhru̱veṇa̍ | ha̱viṣā̍ | a̱bhi | soma̍m | mṛ̱śā̱ma̱si̱ |
atho̱ iti̍ | te̱ | indra̍ḥ | keva̍līḥ | viśa̍ḥ | ba̱li̱-hṛta̍ḥ | ka̱ra̱t |
a̱bhi̱-va̱rtena̍ | ha̱viṣā̍ | yena̍ | indra̍ḥ | a̱bhi̱-va̱vṛ̱te |
tena̍ | a̱smān | bra̱hma̱ṇa̱ḥ | pa̱te̱ | a̱bhi | rā̱ṣṭrāya̍ | va̱rta̱ya̱ |
a̱bhi̱-vṛtya̍ | sa̱-patnā̍n | a̱bhi | yāḥ | na̱ḥ | arā̍tayaḥ |
a̱bhi | pṛ̱ta̱nyanta̍m | ti̱ṣṭha̱ | a̱bhi | yaḥ | na̱ḥ | i̱ra̱syati̍ |
a̱bhi | tvā̱ | de̱vaḥ | sa̱vi̱tā | a̱bhi | soma̍ḥ | a̱vī̱vṛ̱ta̱t |
a̱bhi | tvā̱ | viśvā̍ | bhū̱tāni̍ | a̱bhi̱-va̱rtaḥ | yathā̍ | asa̍si |
yena̍ | indra̍ḥ | ha̱viṣā̍ | kṛ̱tvī | abha̍vat | dyu̱mnī | u̱t-ta̱maḥ |
i̱dam | tat | a̱kri̱ | de̱vā̱ḥ | a̱sa̱pa̱tnaḥ | kila̍ | a̱bhu̱va̱m |
a̱sa̱pa̱tnaḥ | sa̱pa̱tna̱-hā | a̱bhi-rā̍ṣṭraḥ | vi̱-sa̱sa̱hiḥ |
yathā̍ | a̱ham | e̱ṣām | bhū̱tānā̍m | vi̱-rājā̍ni | jana̍sya | ca̱ |
pra | va̱ḥ | grā̱vā̱ṇa̱ḥ | sa̱vi̱tā | de̱vaḥ | su̱va̱tu̱ | dharma̍ṇā |
dhū̱ḥ-su | yu̱jya̱dhva̱m | su̱nu̱ta |
grāvā̍ṇaḥ | apa̍ | du̱cchunā̍m | apa̍ | se̱dha̱ta̱ | du̱ḥ-ma̱tim |
u̱srāḥ | ka̱rta̱na̱ | bhe̱ṣa̱jam |
grāvā̍ṇaḥ | upa̍reṣu | ā | ma̱hī̱yante̍ | sa̱-joṣa̍saḥ |
vṛ̱ṣṇe̱ | dadha̍taḥ | vṛṣṇya̍m |
grāvā̍ṇaḥ | sa̱vi̱tā | nu | va̱ḥ | de̱vaḥ | su̱va̱tu̱ | dharma̍ṇā |
yaja̍mānāya | su̱nva̱te |
pra | sū̱nava̍ḥ | ṛ̱bhū̱ṇām | bṛ̱hat | na̱va̱nta̱ | vṛ̱janā̍ |
kṣāma̍ | ye | vi̱śva-dhā̍yasaḥ | aśna̍n | dhe̱num | na | mā̱tara̍m |
pra | de̱vam | de̱vyā | dhi̱yā | bhara̍ta | jā̱ta-ve̍dasam |
ha̱vyā | na̱ḥ | va̱kṣa̱t | ā̱nu̱ṣak |
a̱yam | ū̱m̐ iti̍ | syaḥ | pra | de̱va̱-yuḥ | hotā̍ | ya̱jñāya̍ | nī̱ya̱te̱ |
ratha̍ḥ | na | yoḥ | a̱bhi-vṛ̍taḥ | ghṛṇi̍-vān | ce̱ta̱ti̱ | tmanā̍ |
a̱yam | a̱gniḥ | u̱ru̱ṣya̱ti̱ | a̱mṛtā̍t-iva | janma̍naḥ |
saha̍saḥ | ci̱t | sahī̍yān | de̱vaḥ | jī̱vāta̍ve | kṛ̱taḥ |
pa̱ta̱ṅgam | a̱ktam | asu̍rasya | mā̱yayā̍ | hṛ̱dā | pa̱śya̱nti̱ | mana̍sā | vi̱pa̱ḥ-cita̍ḥ |
sa̱mu̱dre | a̱ntariti̍ | ka̱vaya̍ḥ | vi | ca̱kṣa̱te̱ | marī̍cīnām | pa̱dam | i̱ccha̱nti̱ | ve̱dhasa̍ḥ |
pa̱ta̱ṅgaḥ | vāca̍m | mana̍sā | bi̱bha̱rti̱ | tām | ga̱ndha̱rvaḥ | a̱va̱da̱t | garbhe̍ | a̱ntariti̍ |
tām | dyota̍mānām | sva̱rya̍m | ma̱nī̱ṣām | ṛ̱tasya̍ | pa̱de | ka̱vaya̍ḥ | ni | pā̱nti̱ |
apa̍śyam | go̱pām | ani̍-padyamānam | ā | ca̱ | parā̍ | ca̱ | pa̱thi-bhi̍ḥ | cara̍ntam |
saḥ | sa̱dhrīcī̍ḥ | saḥ | viṣū̍cīḥ | vasā̍naḥ | ā | va̱rī̱va̱rti̱ | bhuva̍neṣu | a̱ntariti̍ |
tyam | ū̱m̐ iti̍ | su | vā̱jina̍m | de̱va-jū̍tam | sa̱ha-vā̍nam | ta̱ru̱-tāra̍m | rathā̍nām |
ari̍ṣṭa-nemim | pṛ̱ta̱nāja̍m | ā̱śum | sva̱staye̍ | tārkṣya̍m | i̱ha | hu̱ve̱ma̱ |
indra̍sya-iva | rā̱tim | ā̱-johu̍vānāḥ | sva̱staye̍ | nāva̍m-iva | ā | ru̱he̱ma̱ |
urvī̱ iti̍ | na | pṛthvī̱ iti̍ | bahu̍le̱ iti̍ | gabhī̍re̱ iti̍ | mā | vā̱m | ā-i̍tau | mā | parā̍-itau | ri̱ṣā̱ma̱ |
sa̱dyaḥ | ci̱t | yaḥ | śava̍sā | pañca̍ | kṛ̱ṣṭīḥ | sūrya̍ḥ-iva | jyoti̍ṣā | a̱paḥ | ta̱tāna̍ |
sa̱ha̱sra̱-sāḥ | śa̱ta̱-sāḥ | a̱sya̱ | raṁhi̍ḥ | na | sma̱ | va̱ra̱nte̱ | yu̱va̱tim | na | śaryā̍m |
ut | ti̱ṣṭha̱ta̱ | ava̍ | pa̱śya̱ta̱ | indra̍sya | bhā̱gam | ṛ̱tviya̍m |
yadi̍ | śrā̱taḥ | ju̱hota̍na | yadi̍ | aśrā̍taḥ | ma̱ma̱ttana̍ |
śrā̱tam | ha̱viḥ | o iti̍ | su | i̱ndra̱ | pra | yā̱hi̱ | ja̱gāma̍ | sūra̍ḥ | adhva̍naḥ | vi-ma̍dhyam |
pari̍ | tvā̱ | ā̱sa̱te̱ | ni̱dhi-bhi̍ḥ | sakhā̍yaḥ | ku̱la̱-pāḥ | na | vrā̱ja-pa̍tim | cara̍ntam |
śrā̱tam | ma̱nye̱ | ūdha̍ni | śrā̱tam | a̱gnau | su-śrā̍tam | ma̱nye̱ | tat | ṛ̱tam | navī̍yaḥ |
mādhya̍ṁdinasya | sava̍nasya | da̱dhnaḥ | piba̍ | i̱ndra̱ | va̱jri̱n | pu̱ru̱-kṛ̱t | ju̱ṣā̱ṇaḥ |
pra | sa̱sa̱hi̱ṣe̱ | pu̱ru̱-hū̱ta̱ | śatrū̍n | jyeṣṭha̍ḥ | te̱ | śuṣma̍ḥ | i̱ha | rā̱tiḥ | a̱stu̱ |
indra̍ | ā | bha̱ra̱ | dakṣi̍ṇena | vasū̍ni | pati̍ḥ | sindhū̍nām | a̱si̱ | re̱vatī̍nām |
mṛ̱gaḥ | na | bhī̱maḥ | ku̱ca̱raḥ | gi̱ri̱-sthāḥ | pa̱rā̱-vata̍ḥ | ā | ja̱ga̱ntha̱ | para̍syāḥ |
sṛ̱kam | sa̱m-śāya̍ | pa̱vim | i̱ndra̱ | ti̱gmam | vi | śatrū̍n | tā̱ḻhi̱ | vi | mṛdha̍ḥ | nu̱da̱sva̱ |
indra̍ | kṣa̱tram | a̱bhi | vā̱mam | oja̍ḥ | ajā̍yathāḥ | vṛ̱ṣa̱bha̱ | ca̱rṣa̱ṇī̱nām |
apa̍ | a̱nu̱da̱ḥ | jana̍m | a̱mi̱tra̱-yanta̍m | u̱rum | de̱vebhya̍ḥ | a̱kṛ̱ṇo̱ḥ | ū̱m̐ iti̍ | lo̱kam |
pratha̍ḥ | ca̱ | yasya̍ | sa̱-pratha̍ḥ | ca̱ | nāma̍ | ānu̍-stubhasya | ha̱viṣa̍ḥ | ha̱viḥ | yat |
dhā̱tuḥ | dyutā̍nāt | sa̱vi̱tuḥ | ca̱ | viṣṇo̍ḥ | ra̱tha̱m-ta̱ram | ā | ja̱bhā̱ra̱ | vasi̍ṣṭhaḥ |
avi̍ndan | te | ati̍-hitam | yat | āsī̍t | ya̱jñasya̍ | dhāma̍ | pa̱ra̱mam | guhā̍ | yat |
dhā̱tuḥ | dyutā̍nāt | sa̱vi̱tuḥ | ca̱ | viṣṇo̍ḥ | bha̱rat-vā̍jaḥ | bṛ̱hat | ā | ca̱kre̱ | a̱gneḥ |
te | a̱vi̱nda̱n | mana̍sā | dīdhyā̍nāḥ | yaju̍ḥ | ska̱nnam | pra̱tha̱mam | de̱va̱-yāna̍m |
dhā̱tuḥ | dyutā̍nāt | sa̱vi̱tuḥ | ca̱ | viṣṇo̍ḥ | ā | sūryā̍t | a̱bha̱ra̱n | gha̱rmam | e̱te |
bṛha̱spati̍ḥ | na̱ya̱tu̱ | du̱ḥ-gahā̍ | ti̱raḥ | puna̍ḥ | ne̱ṣa̱t | a̱gha-śa̍ṁsāya | manma̍ |
kṣi̱pat | aśa̍stim | apa̍ | du̱ḥ-ma̱tim | ha̱n | atha̍ | ka̱ra̱t | yaja̍mānāya | śam | yoḥ |
narā̱śaṁsa̍ḥ | na̱ḥ | a̱va̱tu̱ | pra̱-yā̱je | śam | na̱ḥ | a̱stu̱ | a̱nu̱-yā̱jaḥ | have̍ṣu |
kṣi̱pat | aśa̍stim | apa̍ | du̱ḥ-ma̱tim | ha̱n | atha̍ | ka̱ra̱t | yaja̍mānāya | śam | yoḥ |
tapu̍ḥ-mūrdhā | ta̱pa̱tu̱ | ra̱kṣasa̍ḥ | ye | bra̱hma̱-dviṣa̍ḥ | śara̍ve | hanta̱vai | ū̱m̐ iti̍ |
kṣi̱pat | aśa̍stim | apa̍ | du̱ḥ-ma̱tim | ha̱n | atha̍ | ka̱ra̱t | yaja̍mānāya | śam | yoḥ |
apa̍śyam | tvā̱ | mana̍sā | ceki̍tānam | tapa̍saḥ | jā̱tam | tapa̍saḥ | vi-bhū̍tam |
i̱ha | pra̱-jām | i̱ha | ra̱yim | rarā̍ṇaḥ | pra | jā̱ya̱sva̱ | pra̱-jayā̍ | pu̱tra̱-kā̱ma̱ |
apa̍śyam | tvā̱ | mana̍sā | dīdhyā̍nām | svāyā̍m | ta̱nū iti̍ | ṛtvye̍ | nādha̍mānām |
upa̍ | mām | u̱ccā | yu̱va̱tiḥ | ba̱bhū̱yā̱ḥ | pra | jā̱ya̱sva̱ | pra̱-jayā̍ | pu̱tra̱-kā̱me̱ |
a̱ham | garbha̍m | a̱da̱dhā̱m | oṣa̍dhīṣu | a̱ham | viśve̍ṣu | bhuva̍neṣu | a̱ntariti̍ |
a̱ham | pra̱-jāḥ | a̱ja̱na̱ya̱m | pṛ̱thi̱vyām | a̱ham | jani̍-bhyaḥ | a̱pa̱rīṣu̍ | pu̱trān |
viṣṇu̍ḥ | yoni̍m | ka̱lpa̱ya̱tu̱ | tvaṣṭā̍ | rū̱pāṇi̍ | pi̱ṁśa̱tu̱ |
ā | si̱ñca̱tu̱ | pra̱jā-pa̍tiḥ | dhā̱tā | garbha̍m | da̱dhā̱tu̱ | te̱ |
garbha̍m | dhe̱hi̱ | si̱nī̱vā̱li̱ | garbha̍m | dhe̱hi̱ | sa̱ra̱sva̱ti̱ |
garbha̍m | te̱ | a̱śvinau̍ | de̱vau | ā | dha̱ttā̱m | puṣka̍ra-srajā |
hi̱ra̱ṇyayī̱ iti̍ | a̱raṇī̱ iti̍ | yam | ni̱ḥ-mantha̍taḥ | a̱śvinā̍ |
tam | te̱ | garbha̍m | ha̱vā̱ma̱he̱ | da̱śa̱me | mā̱si | sūta̍ve |
mahi̍ | trī̱ṇām | ava̍ḥ | a̱stu̱ | dyu̱kṣam | mi̱trasya̍ | a̱rya̱mṇaḥ |
du̱ḥ-ā̱dharṣa̍m | varu̍ṇasya |
na̱hi | teṣā̍m | a̱mā | ca̱na | na | adhva̍-su | vā̱ra̱ṇeṣu̍ |
īśe̍ | ri̱puḥ | a̱gha-śa̍ṁsaḥ |
yasmai̍ | pu̱trāsa̍ḥ | adi̍teḥ | pra | jī̱vase̍ | martyā̍ya |
jyoti̍ḥ | yaccha̍nti | aja̍sram |
vāta̍ḥ | ā | vā̱tu̱ | bhe̱ṣa̱jam | śa̱m-bhu | ma̱ya̱ḥ-bhu | na̱ḥ | hṛ̱de |
pra | na̱ḥ | āyū̍ṁṣi | tā̱ri̱ṣa̱t |
u̱ta | vā̱ta̱ | pi̱tā | a̱si̱ | na̱ḥ | u̱ta | bhrātā̍ | u̱ta | na̱ḥ | sakhā̍ |
saḥ | na̱ḥ | jī̱vāta̍ve | kṛ̱dhi̱ |
yat | a̱daḥ | vā̱ta̱ | te̱ | gṛ̱he | a̱mṛta̍sya | ni̱-dhiḥ | hi̱taḥ |
tata̍ḥ | na̱ḥ | de̱hi̱ | jī̱vase̍ |
pra | a̱gnaye̍ | vāca̍m | ī̱ra̱ya̱ | vṛ̱ṣa̱bhāya̍ | kṣi̱tī̱nām |
saḥ | na̱ḥ | pa̱rṣa̱t | ati̍ | dviṣa̍ḥ |
yaḥ | para̍syāḥ | pa̱rā̱-vata̍ḥ | ti̱raḥ | dhanva̍ | a̱ti̱-roca̍te |
saḥ | na̱ḥ | pa̱rṣa̱t | ati̍ | dviṣa̍ḥ |
yaḥ | rakṣā̍ṁsi | ni̱-jūrva̍ti | vṛṣā̍ | śu̱kreṇa̍ | śo̱ciṣā̍ |
saḥ | na̱ḥ | pa̱rṣa̱t | ati̍ | dviṣa̍ḥ |
yaḥ | viśvā̍ | a̱bhi | vi̱-paśya̍ti | bhuva̍nā | sam | ca̱ | paśya̍ti |
saḥ | na̱ḥ | pa̱rṣa̱t | ati̍ | dviṣa̍ḥ |
yaḥ | a̱sya | pā̱re | raja̍saḥ | śu̱kraḥ | a̱gniḥ | ajā̍yata |
saḥ | na̱ḥ | pa̱rṣa̱t | ati̍ | dviṣa̍ḥ |
pra | nū̱nam | jā̱ta-ve̍dasam | aśva̍m | hi̱no̱ta̱ | vā̱jina̍m |
i̱dam | na̱ḥ | ba̱rhiḥ | ā̱-sade̍ |
a̱sya | pra | jā̱ta-ve̍dasaḥ | vipra̍-vīrasya | mī̱ḻhuṣa̍ḥ |
ma̱hīm | i̱ya̱rmi̱ | su̱-stu̱tim |
yāḥ | ruca̍ḥ | jā̱ta-ve̍dasaḥ | de̱va̱-trā | ha̱vya̱-vāha̍nīḥ |
tābhi̍ḥ | na̱ḥ | ya̱jñam | i̱nva̱tu̱ |
ā | a̱yam | gauḥ | pṛśni̍ḥ | a̱kra̱mī̱t | asa̍dat | mā̱tara̍m | pu̱raḥ |
pi̱tara̍m | ca̱ | pra̱-yan | sva1̱̍riti̱ sva̍ḥ |
a̱ntariti̍ | ca̱ra̱ti̱ | ro̱ca̱nā | a̱sya | prā̱ṇāt | a̱pa̱-a̱na̱tī |
vi | a̱khya̱t | ma̱hi̱ṣaḥ | diva̍m |
tri̱ṁśat | dhāma̍ | vi | rā̱ja̱ti̱ | vāk | pa̱ta̱ṅgāya̍ | dhī̱ya̱te̱ |
prati̍ | vasto̍ḥ | aha̍ | dyu-bhi̍ḥ |
ṛ̱tam | ca̱ | sa̱tyam | ca̱ | a̱bhi-i̍ddhāt | tapa̍saḥ | adhi̍ | a̱jā̱ya̱ta̱ |
tata̍ḥ | rātrī̍ | a̱jā̱ya̱ta̱ | tata̍ḥ | sa̱mu̱draḥ | a̱rṇa̱vaḥ |
sa̱mu̱drāt | a̱rṇa̱vāt | adhi̍ | sa̱ṁva̱tsa̱raḥ | a̱jā̱ya̱ta̱ |
a̱ho̱rā̱trāṇi̍ | vi̱-dadha̍t | viśva̍sya | mi̱ṣa̱taḥ | va̱śī |
sū̱ryā̱ca̱ndra̱masau̍ | dhā̱tā | ya̱thā̱-pū̱rvam | a̱ka̱lpa̱ya̱t |
diva̍m | ca̱ | pṛ̱thi̱vīm | ca̱ | a̱ntari̍kṣam | atho̱ iti̍ | sva1̱̍riti̱ sva̍ḥ |
sam-sa̍m | it | yu̱va̱se̱ | vṛ̱ṣa̱n | agne̍ | viśvā̍ni | a̱ryaḥ | ā |
i̱ḻaḥ | pa̱de | sam | i̱dhya̱se̱ | saḥ | na̱ḥ | vasū̍ni | ā | bha̱ra̱ |
sam | ga̱ccha̱dhva̱m | sam | va̱da̱dhva̱m | sam | va̱ḥ | manā̍ṁsi | jā̱na̱tā̱m |
de̱vāḥ | bhā̱gam | yathā̍ | pūrve̍ | sa̱m-jā̱nā̱nāḥ | u̱pa̱-āsa̍te |
sa̱mā̱naḥ | mantra̍ḥ | sam-i̍tiḥ | sa̱mā̱nī | sa̱mā̱nam | mana̍ḥ | sa̱ha | ci̱ttam | e̱ṣā̱m |
sa̱mā̱nam | mantra̍m | a̱bhi | ma̱ntra̱ye̱ | va̱ḥ | sa̱mā̱nena̍ | va̱ḥ | ha̱viṣā̍ | ju̱ho̱mi̱ |
sa̱mā̱nī | va̱ḥ | ā-kū̍tiḥ | sa̱mā̱nā | hṛda̍yāni | va̱ḥ |
sa̱mā̱nam | a̱stu̱ | va̱ḥ | mana̍ḥ | yathā̍ | va̱ḥ | su-sa̍ha | asa̍ti |