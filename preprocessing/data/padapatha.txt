agnim | īḻe | puraḥ-hitam | yajñasya | devam | ṛtvijam |
hotāram | ratna-dhātamam ||1.1.1||
agniḥ | pūrvebhiḥ | ṛṣi-bhiḥ | īḍyaḥ | nūtanaiḥ | uta |
saḥ | devān | ā | iha | vakṣati ||1.1.2||
agninā | rayim | aśnavat | poṣam | eva | dive-dive |
yaśasam | vīravat-tamam ||1.1.3||
agne | yam | yajñam | adhvaram | viśvataḥ | pari-bhūḥ | asi |
saḥ | it | deveṣu | gacchati ||1.1.4||
agniḥ | hotā | kavi-kratuḥ | satyaḥ | citraśravaḥ-tamaḥ |
devaḥ | devebhiḥ | ā | gamat ||1.1.5||
yat | aṅga | dāśuṣe | tvam | agne | bhadram | kariṣyasi |
tava | it | tat | satyam | aṅgiraḥ ||1.1.6||
upa | tvā | agne | dive-dive | doṣā-vastaḥ | dhiyā | vayam |
namaḥ | bharantaḥ | ā | imasi ||1.1.7||
rājantam | adhvarāṇām | gopām | ṛtasya | dīdivim |
vardhamānam | sve | dame ||1.1.8||
saḥ | naḥ | pitā-iva | sūnave | agne | su-upāyanaḥ | bhava |
sacasva | naḥ | svastaye ||1.1.9||
vāyo iti | ā | yāhi | darśata | ime | somāḥ | aram-kṛtāḥ |
teṣām | pāhi | śrudhi | havam ||1.2.1||
vāyo iti | ukthebhiḥ | jarante | tvām | accha | jaritāraḥ |
suta-somāḥ | ahaḥ-vidaḥ ||1.2.2||
vāyo iti | tava | pra-pṛñcatī | dhenā | jigāti | dāśuṣe |
urūcī | soma-pītaye ||1.2.3||
indravāyū iti | ime | sutāḥ | upa | prayaḥ-bhiḥ | ā | gatam |
indavaḥ | vām | uśanti | hi ||1.2.4||
vāyo iti | indraḥ | ca | cetathaḥ | sutānām | vājinīvasū iti vājinī-vasū |
tau | ā | yātam | upa | dravat ||1.2.5||
vāyo iti | indraḥ | ca | sunvataḥ | ā | yātam | upa | niḥ-kṛtam |
makṣu | itthā | dhiyā | narā ||1.2.6||
mitram | huve | pūta-dakṣam | varuṇam | ca | riśādasam |
dhiyam | ghṛtācīm | sādhantā ||1.2.7||
ṛtena | mitrāvaruṇau | ṛta-vṛdhau | ṛta-spṛśā |
kratum | bṛhantam | āśāthe iti ||1.2.8||
kavī iti | naḥ | mitrāvaruṇā | tuvi-jātau | uru-kṣayā |
dakṣam | dadhāte iti | apasam ||1.2.9||
aśvinā | yajvarīḥ | iṣaḥ | dravatpāṇī iti dravat-pāṇī | śubhaḥ | patī iti |
puru-bhujā | canasyatam ||1.3.1||
aśvinā | puru-daṁsasā | narā | śavīrayā | dhiyā |
dhiṣṇyā | vanatam | giraḥ ||1.3.2||
dasrā | yuvākavaḥ | sutāḥ | nāsatyā | vṛkta-barhiṣaḥ |
ā | yātam | rudravartanī iti rudra-vartanī ||1.3.3||
indra | ā | yāhi | citrabhāno iti citra-bhāno | sutāḥ | ime | tvā-yavaḥ |
aṇvībhiḥ | tanā | pūtāsaḥ ||1.3.4||
indra | ā | yāhi | dhiyā | iṣitaḥ | vipra-jūtaḥ | suta-vataḥ |
upa | brahmāṇi | vāghataḥ ||1.3.5||
indra | ā | yāhi | tūtujānaḥ | upa | brahmāṇi | hari-vaḥ |
sute | dadhiṣva | naḥ | canaḥ ||1.3.6||
omāsaḥ | carṣaṇi-dhṛtaḥ | viśve | devāsaḥ | ā | gata |
dāśvāṁsaḥ | dāśuṣaḥ | sutam ||1.3.7||
viśve | devāsaḥ | ap-turaḥ | sutam | ā | ganta | tūrṇayaḥ |
usrāḥ-iva | svasarāṇi ||1.3.8||
viśve | devāsaḥ | asridhaḥ | ehi-māyāsaḥ | adruhaḥ |
medham | juṣanta | vahnayaḥ ||1.3.9||
pāvakā | naḥ | sarasvatī | vājebhiḥ | vājinī-vatī |
yajñam | vaṣṭu | dhiyā-vasuḥ ||1.3.10||
codayitrī | sūnṛtānām | cetantī | su-matīnām |
yajñam | dadhe | sarasvatī ||1.3.11||
mahaḥ | arṇaḥ | sarasvatī | pra | cetayati | ketunā |
dhiyaḥ | viśvāḥ | vi | rājati ||1.3.12||
surūpa-kṛtnum | ūtaye | sudughām-iva | go-duhe |
juhūmasi | dyavi-dyavi ||1.4.1||
upa | naḥ | savanā | ā | gahi | somasya | soma-pāḥ | piba |
go-dāḥ | it | revataḥ | madaḥ ||1.4.2||
atha | te | antamānām | vidyāma | su-matīnām |
mā | naḥ | ati | khyaḥ | ā | gahi ||1.4.3||
parā | ihi | vigram | astṛtam | indram | pṛccha | vipaḥ-citam |
yaḥ | te | sakhi-bhyaḥ | ā | varam ||1.4.4||
uta | bruvantu | naḥ | nidaḥ | niḥ | anyataḥ | cit | ārata |
dadhānāḥ | indre | it | duvaḥ ||1.4.5||
uta | naḥ | su-bhagān | ariḥ | voceyuḥ | dasma | kṛṣṭayaḥ |
syāma | it | indrasya | śarmaṇi ||1.4.6||
ā | īm | āśum | āśave | bhara | yajña-śriyam | nṛ-mādanam |
patayat | mandayat-sakham ||1.4.7||
asya | pītvā | śatakrato iti śata-krato | ghanaḥ | vṛtrāṇām | abhavaḥ |
pra | āvaḥ | vājeṣu | vājinam ||1.4.8||
tam | tvā | vājeṣu | vājinam | vājayāmaḥ | śatakrato iti śata-krato |
dhanānām | indra | sātaye ||1.4.9||
yaḥ | rāyaḥ | avaniḥ | mahān | su-pāraḥ | sunvataḥ | sakhā |
tasmai | indrāya | gāyata ||1.4.10||
ā | tu | ā | ita | ni | sīdata | indram | abhi | pra | gāyata |
sakhāyaḥ | stoma-vāhasaḥ ||1.5.1||
puru-tamam | purūṇām | īśānam | vāryāṇām |
indram | some | sacā | sute ||1.5.2||
saḥ | gha | naḥ | yoge | ā | bhuvat | saḥ | rāye | saḥ | puram-dhyām |
gamat | vājebhiḥ | ā | saḥ | naḥ ||1.5.3||
yasya | sam-sthe | na | vṛṇvate | harī iti | samat-su | śatravaḥ |
tasmai | indrāya | gāyata ||1.5.4||
suta-pāvne | sutāḥ | ime | śucayaḥ | yanti | vītaye |
somāsaḥ | dadhi-āśiraḥ ||1.5.5||
tvam | sutasya | pītaye | sadyaḥ | vṛddhaḥ | ajāyathāḥ |
indra | jyaiṣṭhyāya | sukrato iti su-krato ||1.5.6||
ā | tvā | viśantu | āśavaḥ | somāsaḥ | indra | girvaṇaḥ |
śam | te | santu | pra-cetase ||1.5.7||
tvām | stomāḥ | avīvṛdhan | tvām | ukthā | śatakrato iti śata-krato |
tvām | vardhantu | naḥ | giraḥ ||1.5.8||
akṣita-ūtiḥ | sanet | imam | vājam | indraḥ | sahasriṇam |
yasmin | viśvāni | pauṁsyā ||1.5.9||
mā | naḥ | martāḥ | abhi | druhan | tanūnām | indra | girvaṇaḥ |
īśānaḥ | yavaya | vadham ||1.5.10||
yuñjanti | bradhnam | aruṣam | carantam | pari | tasthuṣaḥ |
rocante | rocanā | divi ||1.6.1||
yuñjanti | asya | kāmyā | harī iti | vi-pakṣasā | rathe |
śoṇā | dhṛṣṇū iti | nṛ-vāhasā ||1.6.2||
ketum | kṛṇvan | aketave | peśaḥ | maryāḥ | apeśase |
sam | uṣat-bhiḥ | ajāyathāḥ ||1.6.3||
āt | aha | svadhām | anu | punaḥ | garbha-tvam | ā-īrire |
dadhānāḥ | nāma | yajñiyam ||1.6.4||
vīḻu | cit | ārujatnu-bhiḥ | guhā | cit | indra | vahni-bhiḥ |
avindaḥ | usriyāḥ | anu ||1.6.5||
deva-yantaḥ | yathā | matim | accha | vidat-vasum | giraḥ |
mahām | anūṣata | śrutam ||1.6.6||
indreṇa | sam | hi | dṛkṣase | sam-jagmānaḥ | abibhyuṣā |
mandū iti | samāna-varcasā ||1.6.7||
anavadyaiḥ | abhidyu-bhiḥ | makhaḥ | sahasvat | arcati |
gaṇaiḥ | indrasya | kāmyaiḥ ||1.6.8||
ataḥ | parijman | ā | gahi | divaḥ | vā | rocanāt | adhi |
sam | asmin | ṛñjate | giraḥ ||1.6.9||
itaḥ | vā | sātim | īmahe | divaḥ | vā | pārthivāt | adhi |
indram | mahaḥ | vā | rajasaḥ ||1.6.10||
indram | it | gāthinaḥ | bṛhat | indram | arkebhiḥ | arkiṇaḥ |
indram | vāṇīḥ | anūṣata ||1.7.1||
indraḥ | it | haryoḥ | sacā | sam-miślaḥ | ā | vacaḥ-yujā |
indraḥ | vajrī | hiraṇyayaḥ ||1.7.2||
indraḥ | dīrghāya | cakṣase | ā | sūryam | rohayat | divi |
vi | gobhiḥ | adrim | airayat ||1.7.3||
indraḥ | vājeṣu | naḥ | ava | sahasra-pradhaneṣu | ca |
ugraḥ | ugrābhiḥ | ūti-bhiḥ ||1.7.4||
indram | vayam | mahā-dhane | indram | arbhe | havāmahe |
yujam | vṛtreṣu | vajriṇam ||1.7.5||
saḥ | naḥ | vṛṣan | amum | carum | satrā-dāvan | apa | vṛdhi |
asmabhyam | aprati-skutaḥ ||1.7.6||
tuñje-tuñje | ye | ut-tare | stomāḥ | indrasya | vajriṇaḥ |
na | vindhe | asya | su-stutim ||1.7.7||
vṛṣā | yūthā-iva | vaṁsagaḥ | kṛṣṭīḥ | iyarti | ojasā |
īśānaḥ | aprati-skutaḥ ||1.7.8||
yaḥ | ekaḥ | carṣaṇīnām | vasūnām | irajyati |
indraḥ | pañca | kṣitīnām ||1.7.9||
indram | vaḥ | viśvataḥ | pari | havāmahe | janebhyaḥ |
asmākam | astu | kevalaḥ ||1.7.10||
ā | indra | sānasim | rayim | sa-jitvānam | sadā-saham |
varṣiṣṭham | ūtaye | bhara ||1.8.1||
ni | yena | muṣṭi-hatyayā | ni | vṛtrā | ruṇadhāmahai |
tvā-ūtāsaḥ | ni | arvatā ||1.8.2||
indra | tvā-ūtāsaḥ | ā | vayam | vajram | ghanā | dadīmahi |
jayema | sam | yudhi | spṛdhaḥ ||1.8.3||
vayam | śūrebhiḥ | astṛ-bhiḥ | indra | tvayā | yujā | vayam |
sāsahyāma | pṛtanyataḥ ||1.8.4||
mahān | indraḥ | paraḥ | ca | nu | mahi-tvam | astu | vajriṇe |
dyauḥ | na | prathinā | śavaḥ ||1.8.5||
sam-ohe | vā | ye | āśata | naraḥ | tokasya | sanitau |
viprāsaḥ | vā | dhiyā-yavaḥ ||1.8.6||
yaḥ | kukṣiḥ | soma-pātamaḥ | samudraḥ-iva | pinvate |
urvīḥ | āpaḥ | na | kākudaḥ ||1.8.7||
eva | hi | asya | sūnṛtā | vi-rapśī | go-matī | mahī |
pakvā | śākhā | na | dāśuṣe ||1.8.8||
eva | hi | te | vi-bhūtayaḥ | ūtayaḥ | indra | mā-vate |
sadyaḥ | cit | santi | dāśuṣe ||1.8.9||
eva | hi | asya | kāmyā | stomaḥ | uktham | ca | śaṁsyā |
indrāya | soma-pītaye ||1.8.10||
indra | ā | ihi | matsi | andhasaḥ | viśvebhiḥ | somaparva-bhiḥ |
mahān | abhiṣṭiḥ | ojasā ||1.9.1||
ā | īm | enam | sṛjata | sute | mandim | indrāya | mandine |
cakrim | viśvāni | cakraye ||1.9.2||
matsva | su-śipra | mandi-bhiḥ | stomebhiḥ | viśva-carṣaṇe |
sacā | eṣu | savaneṣu | ā ||1.9.3||
asṛgram | indra | te | giraḥ | prati | tvām | ut | ahāsata |
ajoṣāḥ | vṛṣabham | patim ||1.9.4||
sam | codaya | citram | arvāk | rādhaḥ | indra | vareṇyam |
asat | it | te | vi-bhu | pra-bhu ||1.9.5||
asmān | su | tatra | codaya | indra | rāye | rabhasvataḥ |
tuvi-dyumna | yaśasvataḥ ||1.9.6||
sam | go-mat | indra | vāja-vat | asme iti | pṛthu | śravaḥ | bṛhat |
viśva-āyuḥ | dhehi | akṣitam ||1.9.7||
asme iti | dhehi | śravaḥ | bṛhat | dyumnam | sahasra-sātamam |
indra | tāḥ | rathinīḥ | iṣaḥ ||1.9.8||
vasoḥ | indram | vasu-patim | gīḥ-bhiḥ | gṛṇantaḥ | ṛgmiyam |
homa | gantāram | ūtaye ||1.9.9||
sute-sute | ni-okase | bṛhat | bṛhate | ā | it | ariḥ |
indrāya | śūṣam | arcati ||1.9.10||
gāyanti | tvā | gāyatriṇaḥ | arcanti | arkam | arkiṇaḥ |
brahmāṇaḥ | tvā | śatakrato iti śata-krato | ut | vaṁśam-iva | yemire ||1.10.1||
yat | sānoḥ | sānum | ā | aruhat | bhūri | aspaṣṭa | kartvam |
tat | indraḥ | artham | cetati | yūthena | vṛṣṇiḥ | ejati ||1.10.2||
yukṣva | hi | keśinā | harī iti | vṛṣaṇā | kakṣya-prā |
atha | naḥ | indra | soma-pāḥ | girām | upa-śrutim | cara ||1.10.3||
ā | ihi | stomān | abhi | svara | abhi | gṛṇīhi | ā | ruva |
brahma | ca | naḥ | vaso iti | sacā | indra | yajñam | ca | vardhaya ||1.10.4||
uktham | indrāya | śaṁsyam | vardhanam | puruniḥ-sidhe |
śakraḥ | yathā | suteṣu | naḥ | raraṇat | sakhyeṣu | ca ||1.10.5||
tam | it | sakhi-tve | īmahe | tam | rāye | tam | su-vīrye |
saḥ | śakraḥ | uta | naḥ | śakat | indraḥ | vasu | dayamānaḥ ||1.10.6||
su-vivṛtam | suniḥ-ajam | indra | tvā-dātam | it | yaśaḥ |
gavām | apa | vrajam | vṛdhi | kṛṇuṣva | rādhaḥ | adri-vaḥ ||1.10.7||
nahi | tvā | rodasī iti | ubhe iti | ṛghāyamāṇam | invataḥ |
jeṣaḥ | svaḥ-vatīḥ | apaḥ | sam | gāḥ | asmabhyam | dhūnuhi ||1.10.8||
āśrut-karṇa | śrudhi | havam | nū | cit | dadhiṣva | me | giraḥ |
indra | stomam | imam | mama | kṛṣva | yujaḥ | cit | antaram ||1.10.9||
vidma | hi | tvā | vṛṣan-tamam | vājeṣu | havana-śrutam |
vṛṣan-tamasya | hūmahe | ūtim | sahasra-sātamām ||1.10.10||
ā | tu | naḥ | indra | kauśika | mandasānaḥ | sutam | piba |
navyam | āyuḥ | pra | su | tira | kṛdhi | sahasra-sām | ṛṣim ||1.10.11||
pari | tvā | girvaṇaḥ | giraḥ | imāḥ | bhavantu | viśvataḥ |
vṛddha-āyum | anu | vṛddhayaḥ | juṣṭāḥ | bhavantu | juṣṭayaḥ ||1.10.12||
indram | viśvāḥ | avīvṛdhan | samudra-vyacasam | giraḥ |
rathi-tamam | rathinām | vājānām | sat-patim | patim ||1.11.1||
sakhye | te | indra | vājinaḥ | mā | bhema | śavasaḥ | pate |
tvām | abhi | pra | nonumaḥ | jetāram | aparā-jitam ||1.11.2||
pūrvīḥ | indrasya | rātayaḥ | na | vi | dasyanti | ūtayaḥ |
yadi | vājasya | go-mataḥ | stotṛ-bhyaḥ | maṁhate | magham ||1.11.3||
purām | bhinduḥ | yuvā | kaviḥ | amita-ojāḥ | ajāyata |
indraḥ | viśvasya | karmaṇaḥ | dhartā | vajrī | puru-stutaḥ ||1.11.4||
tvam | valasya | go-mataḥ | apa | avaḥ | adri-vaḥ | bilam |
tvām | devāḥ | abibhyuṣaḥ | tujyamānāsaḥ | āviṣuḥ ||1.11.5||
tava | aham | śūra | rāti-bhiḥ | prati | āyam | sindhum | ā-vadan |
upa | atiṣṭhanta | girvaṇaḥ | viduḥ | te | tasya | kāravaḥ ||1.11.6||
māyābhiḥ | indra | māyinam | tvam | śuṣṇam | ava | atiraḥ |
viduḥ | te | tasya | medhirāḥ | teṣām | śravāṁsi | ut | tira ||1.11.7||
indram | īśānam | ojasā | abhi | stomāḥ | anūṣata |
sahasram | yasya | rātayaḥ | uta | vā | santi | bhūyasīḥ ||1.11.8||
agnim | dūtam | vṛṇīmahe | hotāram | viśva-vedasam |
asya | yajñasya | su-kratum ||1.12.1||
agnim-agnim | havīma-bhiḥ | sadā | havanta | viśpatim |
havya-vāham | puru-priyam ||1.12.2||
agne | devān | iha | ā | vaha | jajñānaḥ | vṛkta-barhiṣe |
asi | hotā | naḥ | īḍyaḥ ||1.12.3||
tān | uśataḥ | vi | bodhaya | yat | agne | yāsi | dūtyam |
devaiḥ | ā | satsi | barhiṣi ||1.12.4||
ghṛta-āhavana | dīdi-vaḥ | prati | sma | riṣataḥ | daha |
agne | tvam | rakṣasvinaḥ ||1.12.5||
agninā | agniḥ | sam | idhyate | kaviḥ | gṛha-patiḥ | yuvā |
havya-vāṭ | juhu-āsyaḥ ||1.12.6||
kavim | agnim | upa | stuhi | satya-dharmāṇam | adhvare |
devam | amīva-cātanam ||1.12.7||
yaḥ | tvām | agne | haviḥ-patiḥ | dūtam | deva | saparyati |
tasya | sma | pra-avitā | bhava ||1.12.8||
yaḥ | agnim | deva-vītaye | haviṣmān | ā-vivāsati |
tasmai | pāvaka | mṛḻaya ||1.12.9||
saḥ | naḥ | pāvaka | dīdi-vaḥ | agne | devān | iha | ā | vaha |
upa | yajñam | haviḥ | ca | naḥ ||1.12.10||
saḥ | naḥ | stavānaḥ | ā | bhara | gāyatreṇa | navīyasā |
rayim | vīra-vatīm | iṣam ||1.12.11||
agne | śukreṇa | śociṣā | viśvābhiḥ | devahūti-bhiḥ |
imam | stomam | juṣasva | naḥ ||1.12.12||
su-samiddhaḥ | naḥ | ā | vaha | devān | agne | haviṣmate |
hotariti | pāvaka | yakṣi | ca ||1.13.1||
madhu-mantam | tanū-napāt | yajñam | deveṣu | naḥ | kave |
adya | kṛṇuhi | vītaye ||1.13.2||
narāśaṁsam | iha | priyam | asmin | yajñe | upa | hvaye |
madhu-jihvam | haviḥ-kṛtam ||1.13.3||
agne | sukha-tame | rathe | devān | iḻitaḥ | ā | vaha |
asi | hotā | manuḥ-hitaḥ ||1.13.4||
stṛṇīta | barhiḥ | ānuṣak | ghṛta-pṛṣṭham | manīṣiṇaḥ |
yatra | amṛtasya | cakṣaṇam ||1.13.5||
vi | śrayantām | ṛta-vṛdhaḥ | dvāraḥ | devīḥ | asaścataḥ |
adya | nūnam | ca | yaṣṭave ||1.13.6||
naktoṣasā | su-peśasā | asmin | yajñe | upa | hvaye |
idam | naḥ | barhiḥ | ā-sade ||1.13.7||
tā | su-jihvau | upa | hvaye | hotārā | daivyā | kavī iti |
yajñam | naḥ | yakṣatām | imam ||1.13.8||
iḻā | sarasvatī | mahī | tisraḥ | devīḥ | mayaḥ-bhuvaḥ |
barhiḥ | sīdantu | asridhaḥ ||1.13.9||
iha | tvaṣṭāram | agriyam | viśva-rūpam | upa | hvaye |
asmākam | astu | kevalaḥ ||1.13.10||
ava | sṛja | vanaspate | deva | devebhyaḥ | haviḥ |
pra | dātuḥ | astu | cetanam ||1.13.11||
svāhā | yajñam | kṛṇotana | indrāya | yajvanaḥ | gṛhe |
tatra | devān | upa | hvaye ||1.13.12||
ā | ebhiḥ | agne | duvaḥ | giraḥ | viśvebhiḥ | soma-pītaye |
devebhiḥ | yāhi | yakṣi | ca ||1.14.1||
ā | tvā | kaṇvāḥ | ahūṣata | gṛṇanti | vipra | te | dhiyaḥ |
devebhiḥ | agne | ā | gahi ||1.14.2||
indravāyū iti | bṛhaspatim | mitrā | agnim | pūṣaṇam | bhagam |
ādityān | mārutam | gaṇam ||1.14.3||
pra | vaḥ | bhriyante | indavaḥ | matsarāḥ | mādayiṣṇavaḥ |
drapsāḥ | madhvaḥ | camū-sadaḥ ||1.14.4||
īḻate | tvām | avasyavaḥ | kaṇvāsaḥ | vṛkta-barhiṣaḥ |
haviṣmantaḥ | aram-kṛtaḥ ||1.14.5||
ghṛta-pṛṣṭhāḥ | manaḥ-yujaḥ | ye | tvā | vahanti | vahnayaḥ |
ā | devān | soma-pītaye ||1.14.6||
tān | yajatrān | ṛta-vṛdhaḥ | agne | patnī-vataḥ | kṛdhi |
madhvaḥ | su-jihva | pāyaya ||1.14.7||
ye | yajatrāḥ | ye | īḍyāḥ | te | te | pibantu | jihvayā |
madhoḥ | agne | vaṣaṭ-kṛti ||1.14.8||
ākīm | sūryasya | rocanāt | viśvān | devān | uṣaḥ-budhaḥ |
vipraḥ | hotā | iha | vakṣati ||1.14.9||
viśvebhiḥ | somyam | madhu | agne | indreṇa | vāyunā |
piba | mitrasya | dhāma-bhiḥ ||1.14.10||
tvam | hotā | manuḥ-hitaḥ | agne | yajñeṣu | sīdasi |
saḥ | imam | naḥ | adhvaram | yaja ||1.14.11||
yukṣva | hi | aruṣīḥ | rathe | haritaḥ | deva | rohitaḥ |
tābhiḥ | devān | iha | ā | vaha ||1.14.12||
indra | somam | piba | ṛtunā | ā | tvā | viśantu | indavaḥ |
matsarāsaḥ | tat-okasaḥ ||1.15.1||
marutaḥ | pibata | ṛtunā | potrāt | yajñam | punītana |
yūyam | hi | stha | su-dānavaḥ ||1.15.2||
abhi | yajñam | gṛṇīhi | naḥ | gnāvaḥ | neṣṭariti | piba | ṛtunā |
tvam | hi | ratna-dhāḥ | asi ||1.15.3||
agne | devān | iha | ā | vaha | sādaya | yoniṣu | triṣu |
pari | bhūṣa | piba | ṛtunā ||1.15.4||
brāhmaṇāt | indra | rādhasaḥ | piba | somam | ṛtūn | anu |
tava | it | hi | sakhyam | astṛtam ||1.15.5||
yuvam | dakṣam | dhṛta-vratā | mitrāvaruṇā | duḥ-dabham |
ṛtunā | yajñam | āśāthe iti ||1.15.6||
draviṇaḥ-dāḥ | draviṇasaḥ | grāva-hastāsaḥ | adhvare |
yajñeṣu | devam | īḻate ||1.15.7||
draviṇaḥ-dāḥ | dadātu | naḥ | vasūni | yāni | śṛṇvire |
deveṣu | tā | vanāmahe ||1.15.8||
draviṇaḥ-dāḥ | pipīṣati | juhota | pra | ca | tiṣṭhata |
neṣṭrāt | ṛtu-bhiḥ | iṣyata ||1.15.9||
yat | tvā | turīyam | ṛtu-bhiḥ | draviṇaḥ-daḥ | yajāmahe |
adha | sma | naḥ | dadiḥ | bhava ||1.15.10||
aśvinā | pibatam | madhu | dīdyagnī iti dīdi-agnī | śuci-vratā |
ṛtunā | yajña-vāhasā ||1.15.11||
gārha-patyena | santya | ṛtunā | yajña-nīḥ | asi |
devān | deva-yate | yaja ||1.15.12||
ā | tvā | vahantu | harayaḥ | vṛṣaṇam | soma-pītaye |
indra | tvā | sūra-cakṣasaḥ ||1.16.1||
imāḥ | dhānāḥ | ghṛta-snuvaḥ | harī iti | iha | upa | vakṣataḥ |
indram | sukha-tame | rathe ||1.16.2||
indram | prātaḥ | havāmahe | indram | pra-yati | adhvare |
indram | somasya | pītaye ||1.16.3||
upa | naḥ | sutam | ā | gahi | hari-bhiḥ | indra | keśi-bhiḥ |
sute | hi | tvā | havāmahe ||1.16.4||
saḥ | imam | naḥ | stomam | ā | gahi | upa | idam | savanam | sutam |
gauraḥ | na | tṛṣitaḥ | piba ||1.16.5||
ime | somāsaḥ | indavaḥ | sutāsaḥ | adhi | barhiṣi |
tān | indra | sahase | piba ||1.16.6||
ayam | te | stomaḥ | agriyaḥ | hṛdi-spṛk | astu | śam-tamaḥ |
atha | somam | sutam | piba ||1.16.7||
viśvam | it | savanam | sutam | indraḥ | madāya | gacchati |
vṛtra-hā | soma-pītaye ||1.16.8||
saḥ | imam | naḥ | kāmam | ā | pṛṇa | gobhiḥ | aśvaiḥ | śatakrato iti śata-krato |
stavāma | tvā | su-ādhyaḥ ||1.16.9||
indrāvaruṇayoḥ | aham | sam-rājoḥ | avaḥ | ā | vṛṇe |
tā | naḥ | mṛḻātaḥ | īdṛśe ||1.17.1||
gantārā | hi | sthaḥ | avase | havam | viprasya | māvataḥ |
dhartārā | carṣaṇīnām ||1.17.2||
anu-kāmam | tarpayethām | indrāvaruṇā | rāyaḥ | ā |
tā | vām | nediṣṭham | īmahe ||1.17.3||
yuvāku | hi | śacīnām | yuvāku | su-matīnām |
bhūyāma | vāja-dāvnām ||1.17.4||
indraḥ | sahasra-dāvnām | varuṇaḥ | śaṁsyānām |
kratuḥ | bhavati | ukthyaḥ ||1.17.5||
tayoḥ | it | avasā | vayam | sanema | ni | ca | dhīmahi |
syāt | uta | pra-recanam ||1.17.6||
indrāvaruṇā | vām | aham | huve | citrāya | rādhase |
asmān | su | jigyuṣaḥ | kṛtam ||1.17.7||
indrāvaruṇā | nu | nu | vām | sisāsantīṣu | dhīṣu | ā |
asmabhyam | śarma | yacchatam ||1.17.8||
pra | vām | aśnotu | su-stutiḥ | indrāvaruṇā | yām | huve |
yām | ṛdhāthe iti | sadha-stutim ||1.17.9||
somānam | svaraṇam | kṛṇuhi | brahmaṇaḥ | pate |
kakṣīvantam | yaḥ | auśijaḥ ||1.18.1||
yaḥ | revān | yaḥ | amīva-hā | vasu-vit | puṣṭi-vardhanaḥ |
saḥ | naḥ | sisaktu | yaḥ | turaḥ ||1.18.2||
mā | naḥ | śaṁsaḥ | araruṣaḥ | dhūrtiḥ | praṇak | martyasya |
rakṣa | naḥ | brahmaṇaḥ | pate ||1.18.3||
saḥ | gha | vīraḥ | na | riṣyati | yam | indraḥ | brahmaṇaḥ | patiḥ |
somaḥ | hinoti | martyam ||1.18.4||
tvam | tam | brahmaṇaḥ | pate | somaḥ | indraḥ | ca | martyam |
dakṣiṇā | pātu | aṁhasaḥ ||1.18.5||
sadasaḥ | patim | adbhutam | priyam | indrasya | kāmyam |
sanim | medhām | ayāsiṣam ||1.18.6||
yasmāt | ṛte | na | sidhyati | yajñaḥ | vipaḥ-citaḥ | cana |
saḥ | dhīnām | yogam | invati ||1.18.7||
āt | ṛdhnoti | haviḥ-kṛtim | prāñcam | kṛṇoti | adhvaram |
hotrā | deveṣu | gacchati ||1.18.8||
narāśaṁsam | su-dhṛṣṭamam | apaśyam | saprathaḥ-tamam |
divaḥ | na | sadma-makhasam ||1.18.9||
prati | tyam | cārum | adhvaram | go-pīthāya | pra | hūyase |
marut-bhiḥ | agne | ā | gahi ||1.19.1||
nahi | devaḥ | na | martyaḥ | mahaḥ | tava | kratum | paraḥ |
marut-bhiḥ | agne | ā | gahi ||1.19.2||
ye | mahaḥ | rajasaḥ | viduḥ | viśve | devāsaḥ | adruhaḥ |
marut-bhiḥ | agne | ā | gahi ||1.19.3||
ye | ugrāḥ | arkam | ānṛcuḥ | anādhṛṣṭāsaḥ | ojasā |
marut-bhiḥ | agne | ā | gahi ||1.19.4||
ye | śubhrāḥ | ghora-varpasaḥ | su-kṣatrāsaḥ | riśādasaḥ |
marut-bhiḥ | agne | ā | gahi ||1.19.5||
ye | nākasya | adhi | rocane | divi | devāsaḥ | āsate |
marut-bhiḥ | agne | ā | gahi ||1.19.6||
ye | īṅkhayanti | parvatān | tiraḥ | samudram | arṇavam |
marut-bhiḥ | agne | ā | gahi ||1.19.7||
ā | ye | tanvanti | raśmi-bhiḥ | tiraḥ | samudram | ojasā |
marut-bhiḥ | agne | ā | gahi ||1.19.8||
abhi | tvā | pūrva-pītaye | sṛjāmi | somyam | madhu |
marut-bhiḥ | agne | ā | gahi ||1.19.9||
ayam | devāya | janmane | stomaḥ | viprebhiḥ | āsayā |
akāri | ratna-dhātamaḥ ||1.20.1||
ye | indrāya | vacaḥ-yujā | tatakṣuḥ | manasā | harī iti |
śamībhiḥ | yajñam | āśata ||1.20.2||
takṣan | nāsatyābhyām | pari-jmānam | su-kham | ratham |
takṣan | dhenum | sabaḥ-dughām ||1.20.3||
yuvānā | pitarā | punariti | satya-mantrāḥ | ṛju-yavaḥ |
ṛbhavaḥ | viṣṭī | akrata ||1.20.4||
sam | vaḥ | madāsaḥ | agmata | indreṇa | ca | marutvatā |
ādityebhiḥ | ca | rāja-bhiḥ ||1.20.5||
uta | tyam | camasam | navam | tvaṣṭuḥ | devasya | niḥ-kṛtam |
akarta | caturaḥ | punariti ||1.20.6||
te | naḥ | ratnāni | dhattana | triḥ | ā | sāptāni | sunvate |
ekam-ekam | suśasti-bhiḥ ||1.20.7||
adhārayanta | vahnayaḥ | abhajanta | su-kṛtyayā |
bhāgam | deveṣu | yajñiyam ||1.20.8||
iha | indrāgnī iti | upa | hvaye | tayoḥ | it | stomam | uśmasi |
tā | somam | soma-pātamā ||1.21.1||
tā | yajñeṣu | pra | śaṁsata | indrāgnī iti | śumbhata | naraḥ |
tā | gāyatreṣu | gāyata ||1.21.2||
tā | mitrasya | pra-śastaye | indrāgnī iti | tā | havāmahe |
soma-pā | soma-pītaye ||1.21.3||
ugrā | santā | havāmahe | upa | idam | savanam | sutam |
indrāgnī iti | ā | iha | gacchatām ||1.21.4||
tā | mahāntā | sadaspatī iti | indrāgnī iti | rakṣaḥ | ubjatam |
aprajāḥ | santu | atriṇaḥ ||1.21.5||
tena | satyena | jāgṛtam | adhi | pra-cetune | pade |
indrāgnī iti | śarma | yacchatam ||1.21.6||
prātaḥ-yujā | vi | bodhaya | aśvinau | ā | iha | gacchatām |
asya | somasya | pītaye ||1.22.1||
yā | su-rathā | rathi-tamā | ubhā | devā | divi-spṛśā |
aśvinā | tā | havāmahe ||1.22.2||
yā | vām | kaśā | madhu-matī | aśvinā | sūnṛtā-vatī |
tayā | yajñam | mimikṣatam ||1.22.3||
nahi | vām | asti | dūrake | yatra | rathena | gacchathaḥ |
aśvinā | sominaḥ | gṛham ||1.22.4||
hiraṇya-pāṇim | ūtaye | savitāram | upa | hvaye |
saḥ | cettā | devatā | padam ||1.22.5||
apām | napātam | avase | savitāram | upa | stuhi |
tasya | vratāni | uśmasi ||1.22.6||
vi-bhaktāram | havāmahe | vasoḥ | citrasya | rādhasaḥ |
savitāram | nṛ-cakṣasam ||1.22.7||
sakhāyaḥ | ā | ni | sīdata | savitā | stomyaḥ | nu | naḥ |
dātā | rādhāṁsi | śumbhati ||1.22.8||
agne | patnīḥ | iha | ā | vaha | devānām | uśatīḥ | upa |
tvaṣṭāram | soma-pītaye ||1.22.9||
ā | gnāḥ | agne | iha | avase | hotrām | yaviṣṭha | bhāratīm |
varūtrīm | dhiṣaṇām | vaha ||1.22.10||
abhi | naḥ | devīḥ | avasā | mahaḥ | śarmaṇā | nṛ-patnīḥ |
acchinna-patrāḥ | sacantām ||1.22.11||
iha | indrāṇīm | upa | hvaye | varuṇānīm | svastaye |
agnāyīm | soma-pītaye ||1.22.12||
mahī | dyauḥ | pṛthivī | ca | naḥ | imam | yajñam | mimikṣatām |
pipṛtām | naḥ | bharīma-bhiḥ ||1.22.13||
tayoḥ | it | ghṛta-vat | payaḥ | viprāḥ | rihanti | dhīti-bhiḥ |
gandharvasya | dhruve | pade ||1.22.14||
syonā | pṛthivi | bhava | anṛkṣarā | ni-veśanī |
yaccha | naḥ | śarma | sa-prathaḥ ||1.22.15||
ataḥ | devāḥ | avantu | naḥ | yataḥ | viṣṇuḥ | vi-cakrame |
pṛthivyāḥ | sapta | dhāma-bhiḥ ||1.22.16||
idam | viṣṇuḥ | vi | cakrame | tredhā | ni | dadhe | padam |
sam-ūḻham | asya | pāṁsure ||1.22.17||
trīṇi | padā | vi | cakrame | viṣṇuḥ | gopāḥ | adābhyaḥ |
ataḥ | dharmāṇi | dhārayan ||1.22.18||
viṣṇoḥ | karmāṇi | paśyata | yataḥ | vratāni | paspaśe |
indrasya | yujyaḥ | sakhā ||1.22.19||
tat | viṣṇoḥ | paramam | padam | sadā | paśyanti | sūrayaḥ |
divi-iva | cakṣuḥ | ā-tatam ||1.22.20||
tat | viprāsaḥ | vipanyavaḥ | jāgṛ-vāṁsaḥ | sam | indhate |
viṣṇoḥ | yat | paramam | padam ||1.22.21||
tīvrāḥ | somāsaḥ | ā | gahi | āśīḥ-vantaḥ | sutāḥ | ime |
vāyo iti | tān | pra-sthitān | piba ||1.23.1||
ubhā | devā | divi-spṛśā | indravāyū iti | havāmahe |
asya | somasya | pītaye ||1.23.2||
indravāyū iti | manaḥ-juvā | viprāḥ | havante | ūtaye |
sahasra-akṣā | dhiyaḥ | patī iti ||1.23.3||
mitram | vayam | havāmahe | varuṇam | soma-pītaye |
jajñānā | pūta-dakṣasā ||1.23.4||
ṛtena | yau | ṛta-vṛdhau | ṛtasya | jyotiṣaḥ | patī iti |
tā | mitrāvaruṇā | huve ||1.23.5||
varuṇaḥ | pra-avitā | bhuvat | mitraḥ | viśvābhiḥ | ūti-bhiḥ |
karatām | naḥ | su-rādhasaḥ ||1.23.6||
marutvantam | havāmahe | indram | ā | soma-pītaye |
sa-jūḥ | gaṇena | tṛmpatu ||1.23.7||
indra-jyeṣṭhāḥ | marut-gaṇāḥ | devāsaḥ | pūṣa-rātayaḥ |
viśve | mama | śruta | havam ||1.23.8||
hata | vṛtram | su-dānavaḥ | indreṇa | sahasā | yujā |
mā | naḥ | duḥ-śaṁsaḥ | īśata ||1.23.9||
viśvān | devān | havāmahe | marutaḥ | soma-pītaye |
ugrāḥ | hi | pṛśni-mātaraḥ ||1.23.10||
jayatām-iva | tanyatuḥ | marutām | eti | dhṛṣṇu-yā |
yat | śubham | yāthana | naraḥ ||1.23.11||
haskārāt | vi-dyutaḥ | pari | ataḥ | jātāḥ | avantu | naḥ |
marutaḥ | mṛḻayantu | naḥ ||1.23.12||
ā | pūṣan | citra-barhiṣam | āghṛṇe | dharuṇam | divaḥ |
ā | aja | naṣṭam | yathā | paśum ||1.23.13||
pūṣā | rājānam | āghṛṇiḥ | apa-gūḻham | guhā | hitam |
avindat | citra-barhiṣam ||1.23.14||
uto iti | saḥ | mahyam | indu-bhiḥ | ṣaṭ | yuktān | anu-sesidhat |
gobhiḥ | yavam | na | carkṛṣat ||1.23.15||
ambayaḥ | yanti | adhva-bhiḥ | jāmayaḥ | adhvari-yatām |
pṛñcatīḥ | madhunā | payaḥ ||1.23.16||
amūḥ | yāḥ | upa | sūrye | yābhiḥ | vā | sūryaḥ | saha |
tāḥ | naḥ | hinvantu | adhvaram ||1.23.17||
apaḥ | devīḥ | upa | hvaye | yatra | gāvaḥ | pibanti | naḥ |
sindhu-bhyaḥ | kartvam | haviḥ ||1.23.18||
ap-su | antaḥ | amṛtam | ap-su | bheṣajam | apām | uta | pra-śastaye |
devāḥ | bhavata | vājinaḥ ||1.23.19||
ap-su | me | somaḥ | abravīt | antaḥ | viśvāni | bheṣajā |
agnim | ca | viśva-śambhuvam | āpaḥ | ca | viśva-bheṣajīḥ ||1.23.20||
āpaḥ | pṛṇīta | bheṣajam | varūtham | tanve | mama |
jyok | ca | sūryam | dṛśe ||1.23.21||
idam | āpaḥ | pra | vahata | yat | kim | ca | duḥ-itam | mayi |
yat | vā | aham | abhi-dudroha | yat | vā | śepe | uta | anṛtam ||1.23.22||
āpaḥ | adya | anu | acāriṣam | rasena | sam | agasmahi |
payasvān | agne | ā | gahi | tam | mā | sam | sṛja | varcasā ||1.23.23||
sam | mā | agne | varcasā | sṛja | sam | pra-jayā | sam | āyuṣā |
vidyuḥ | me | asya | devāḥ | indraḥ | vidyāt | saha | ṛṣi-bhiḥ ||1.23.24||
kasya | nūnam | katamasya | amṛtānām | manāmahe | cāru | devasya | nāma |
kaḥ | naḥ | mahyai | aditaye | punaḥ | dāt | pitaram | ca | dṛśeyam | mātaram | ca ||1.24.1||
agneḥ | vayam | prathamasya | amṛtānām | manāmahe | cāru | devasya | nāma |
saḥ | naḥ | mahyai | aditaye | punaḥ | dāt | pitaram | ca | dṛśeyam | mātaram | ca ||1.24.2||
abhi | tvā | deva | savitaḥ | īśānam | vāryāṇām |
sadā | avan | bhāgam | īmahe ||1.24.3||
yaḥ | cit | hi | te | itthā | bhagaḥ | śaśamānaḥ | purā | nidaḥ |
adveṣaḥ | hastayoḥ | dadhe ||1.24.4||
bhaga-bhaktasya | te | vayam | ut | aśema | tava | avasā |
mūrdhānam | rāyaḥ | ā-rabhe ||1.24.5||
nahi | te | kṣatram | na | sahaḥ | na | manyum | vayaḥ | cana | amī iti | patayantaḥ | āpuḥ |
na | imāḥ | āpaḥ | ani-miṣam | carantīḥ | na | ye | vātasya | pra-minanti | abhvam ||1.24.6||
abudhne | rājā | varuṇaḥ | vanasya | ūrdhvam | stūpam | dadate | pūta-dakṣaḥ |
nīcīnāḥ | sthuḥ | upari | budhnaḥ | eṣām | asme iti | antaḥ | ni-hitāḥ | ketavaḥ | syuriti syuḥ ||1.24.7||
urum | hi | rājā | varuṇaḥ | cakāra | sūryāya | panthām | anu-etavai | ūm̐ iti |
apade | pādā | prati-dhātave | akaḥ | uta | apa-vaktā | hṛdaya-vidhaḥ | cit ||1.24.8||
śatam | te | rājan | bhiṣajaḥ | sahasram | urvī | gabhīrā | su-matiḥ | te | astu |
bādhasva | dūre | niḥ-ṛtim | parācaiḥ | kṛtam | cit | enaḥ | pra | mumugdhi | asmat ||1.24.9||
amī iti | ye | ṛkṣāḥ | ni-hitāsaḥ | uccā | naktam | dadṛśre | kuha | cit | divā | īyuḥ |
adabdhāni | varuṇasya | vratāni | vi-cākaśat | candramāḥ | naktam | eti ||1.24.10||
tat | tvā | yāmi | brahmaṇā | vandamānaḥ | tat | ā | śāste | yajamānaḥ | haviḥ-bhiḥ |
aheḻamānaḥ | varuṇa | iha | bodhi | uru-śaṁsa | mā | naḥ | āyuḥ | pra | moṣīḥ ||1.24.11||
tat | it | naktam | tat | divā | mahyam | āhuḥ | tat | ayam | ketaḥ | hṛdaḥ | ā | vi | caṣṭe |
śunaḥśepaḥ | yam | ahvat | gṛbhītaḥ | saḥ | asmān | rājā | varuṇaḥ | mumoktu ||1.24.12||
śunaḥśepaḥ | hi | ahvat | gṛbhītaḥ | triṣu | ādityam | dru-padeṣu | baddhaḥ |
ava | enam | rājā | varuṇaḥ | sasṛjyāt | vidvān | adabdhaḥ | vi | mumoktu | pāsān ||1.24.13||
ava | te | heḻaḥ | varuṇa | namaḥ-bhiḥ | ava | yajñebhiḥ | īmahe | haviḥ-bhiḥ |
kṣayan | asmabhyam | asura | praceta iti pra-cetaḥ | rājan | enāṁsi | śiśrathaḥ | kṛtāni ||1.24.14||
ut | ut-tamam | varuṇa | pāśam | asmat | ava | adhamam | vi | madhyamam | śrathaya |
atha | vayam | āditya | vrate | tava | anāgasaḥ | aditaye | syāma ||1.24.15||
yat | cit | hi | te | viśaḥ | yathā | pra | deva | varuṇa | vratam |
minīmasi | dyavi-dyavi ||1.25.1||
mā | naḥ | vadhāya | hatnave | jihīḻānasya | rīradhaḥ |
mā | hṛṇānasya | manyave ||1.25.2||
vi | mṛḻīkāya | te | manaḥ | rathīḥ | aśvam | na | sam-ditam |
gīḥ-bhiḥ | varuṇa | sīmahi ||1.25.3||
parā | hi | me | vi-manyavaḥ | patanti | vasyaḥ-iṣṭaye |
vayaḥ | na | vasatīḥ | upa ||1.25.4||
kadā | kṣatra-śriyam | naram | ā | varuṇam | karāmahe |
mṛḻīkāya | uru-cakṣasam ||1.25.5||
tat | it | samānam | āśāte iti | venantā | na | pra | yucchataḥ |
dhṛta-vratāya | dāśuṣe ||1.25.6||
veda | yaḥ | vīnām | padam | antarikṣeṇa | patatām |
veda | nāvaḥ | samudriyaḥ ||1.25.7||
veda | māsaḥ | dhṛta-vrataḥ | dvādaśa | prajā-vataḥ |
veda | yaḥ | upa-jāyate ||1.25.8||
veda | vātasya | vartanim | uroḥ | ṛṣvasya | bṛhataḥ |
veda | ye | adhi-āsate ||1.25.9||
ni | sasāda | dhṛta-vrataḥ | varuṇaḥ | pastyāsu | ā |
sām-rājyāya | su-kratuḥ ||1.25.10||
ataḥ | viśvāni | adbhutā | cikitvān | abhi | paśyati |
kṛtāni | yā | ca | kartvā ||1.25.11||
saḥ | naḥ | viśvāhā | su-kratuḥ | ādityaḥ | su-pathā | karat |
pra | naḥ | āyūṁṣi | tāriṣat ||1.25.12||
bibhrat | drāpim | hiraṇyayam | varuṇaḥ | vasta | niḥ-nijam |
pari | spaśaḥ | ni | sedire ||1.25.13||
na | yam | dipsanti | dipsavaḥ | na | druhvāṇaḥ | janānām |
na | devam | abhi-mātayaḥ ||1.25.14||
uta | yaḥ | mānuṣeṣu | ā | yaśaḥ | cakre | asāmi | ā |
asmākam | udareṣu | ā ||1.25.15||
parāḥ | me | yanti | dhītayaḥ | gāvaḥ | na | gavyūtīḥ | anu |
icchantīḥ | uru-cakṣasam ||1.25.16||
sam | nu | vocāvahai | punaḥ | yataḥ | me | madhu | ā-bhṛtam |
hotā-iva | kṣadase | priyam ||1.25.17||
darśam | nu | viśva-darśatam | darśam | ratham | adhi | kṣami |
etāḥ | juṣata | me | giraḥ ||1.25.18||
imam | me | varuṇa | śrudhi | havam | adya | ca | mṛḻaya |
tvām | avasyuḥ | ā | cake ||1.25.19||
tvam | viśvasya | medhira | divaḥ | ca | gmaḥ | ca | rājasi |
saḥ | yāmani | prati | śrudhi ||1.25.20||
ut | ut-tamam | mumugdhi | naḥ | vi | pāśam | madhyamam | cṛta |
ava | adhamāni | jīvase ||1.25.21||
vasiṣva | hi | miyedhya | vastrāṇi | ūrjām | pate |
saḥ | imam | naḥ | adhvaram | yaja ||1.26.1||
ni | naḥ | hotā | vareṇyaḥ | sadā | yaviṣṭha | manma-bhiḥ |
agne | divitmatā | vacaḥ ||1.26.2||
ā | hi | sma | sūnave | pitā | āpiḥ | yajati | āpaye |
sakhā | sakhye | vareṇyaḥ ||1.26.3||
ā | naḥ | barhiḥ | riśādasaḥ | varuṇaḥ | mitraḥ | aryamā |
sīdantu | manuṣaḥ | yathā ||1.26.4||
pūrvya | hotaḥ | asya | naḥ | mandasva | sakhyasya | ca |
imāḥ | ūm̐ iti | su | śrudhī | giraḥ ||1.26.5||
yat | cit | hi | śaśvatā | tanā | devam-devam | yajāmahe |
tve iti | it | hūyate | haviḥ ||1.26.6||
priyaḥ | naḥ | astu | viśpatiḥ | hotā | mandraḥ | vareṇyaḥ |
priyāḥ | su-agnayaḥ | vayam ||1.26.7||
su-agnayaḥ | hi | vāryam | devāsaḥ | dadhire | ca | naḥ |
su-agnayaḥ | manāmahe ||1.26.8||
atha | naḥ | ubhayeṣām | amṛta | martyānām |
mithaḥ | santu | pra-śastayaḥ ||1.26.9||
viśvebhiḥ | agne | agni-bhiḥ | imam | yajñam | idam | vacaḥ |
canaḥ | dhāḥ | sahasaḥ | yaho iti ||1.26.10||
aśvam | na | tvā | vāra-vantam | vandadhyai | agnim | namaḥ-bhiḥ |
sam-rājantam | adhvarāṇām ||1.27.1||
saḥ | gha | naḥ | sūnuḥ | śavasā | pṛthu-pragāmā | su-śevaḥ |
mīḍhvān | asmākam | babhūyāt ||1.27.2||
saḥ | naḥ | dūrāt | ca | āsāt | ca | ni | martyāt | agha-yoḥ |
pāhi | sadam | it | viśva-āyuḥ ||1.27.3||
imam | ūm̐ iti | su | tvam | asmākam | sanim | gāyatram | navyāṁsam |
agne | deveṣu | pra | vocaḥ ||1.27.4||
ā | naḥ | bhaja | parameṣu | ā | vājeṣu | madhyameṣu |
śikṣa | vasvaḥ | antamasya ||1.27.5||
vi-bhaktā | asi | citrabhāno iti citra-bhāno | sindhoḥ | ūrmau | upāke | ā |
sadyaḥ | dāśuṣe | kṣarasi ||1.27.6||
yam | agne | pṛt-su | martyam | avāḥ | vājeṣu | yam | junāḥ |
saḥ | yantā | śaśvatīḥ | iṣaḥ ||1.27.7||
nakiḥ | asya | sahantya | pari-etā | kayasya | cit |
vājaḥ | asti | śravāyyaḥ ||1.27.8||
saḥ | vājam | viśva-carṣaṇiḥ | arvat-bhiḥ | astu | tarutā |
viprebhiḥ | astu | sanitā ||1.27.9||
jarā-bodha | tat | viviḍḍhi | viśe-viśe | yajñiyāya |
stomam | rudrāya | dṛśīkam ||1.27.10||
saḥ | naḥ | mahān | ani-mānaḥ | dhūma-ketuḥ | puru-candraḥ |
dhiye | vājāya | hinvatu ||1.27.11||
saḥ | revān-iva | viśpatiḥ | daivyaḥ | ketuḥ | śṛṇotu | naḥ |
ukthaiḥ | agniḥ | bṛhat-bhānuḥ ||1.27.12||
namaḥ | mahat-bhyaḥ | namaḥ | arbhakebhyaḥ | namaḥ | yuva-bhyaḥ | namaḥ | āśinebhyaḥ |
yajāma | devān | yadi | śaknavāma | mā | jyāyasaḥ | śaṁsam | ā | vṛkṣi | devāḥ ||1.27.13||
yatra | grāvā | pṛthu-budhnaḥ | ūrdhvaḥ | bhavati | sotave |
ulūkhala-sutānām | ava | it | ūm̐ iti | indra | jalgulaḥ ||1.28.1||
yatra | dvau-iva | jaghanā | adhi-savanyā | kṛtā |
ulūkhala-sutānām | ava | it | ūm̐ iti | indra | jalgulaḥ ||1.28.2||
yatra | nārī | apa-cyavam | upa-cyavam | ca | śikṣate |
ulūkhala-sutānām | ava | it | ūm̐ iti | indra | jalgulaḥ ||1.28.3||
yatra | manthām | vi-badhnate | raśmīn | yamitavai-iva |
ulūkhala-sutānām | ava | it | ūm̐ iti | indra | jalgulaḥ ||1.28.4||
yat | cit | hi | tvam | gṛhe-gṛhe | ulūkhalaka | yujyase |
iha | dyumat-tamam | vada | jayatām-iva | dundubhiḥ ||1.28.5||
uta | sma | te | vanaspate | vātaḥ | vi | vāti | agram | it |
atho iti | indrāya | pātave | sunu | somam | ulūkhala ||1.28.6||
āyajī ityā-yajī | vāja-sātamā | tā | hi | uccā | vi-jarbhṛtaḥ |
harī iveti harī-iva | andhāṁsi | bapsatā ||1.28.7||
tā | naḥ | adya | vanaspatī iti | ṛṣvau | ṛṣvebhiḥ | sotṛ-bhiḥ |
indrāya | madhu-mat | sutam ||1.28.8||
ut | śiṣṭam | camvoḥ | bhara | somam | pavitre | ā | sṛja |
ni | dhehi | goḥ | adhi | tvaci ||1.28.9||
yat | cit | hi | satya | soma-pāḥ | anāśastāḥ-iva | smasi |
ā | tu | naḥ | indra | śaṁsaya | goṣu | aśveṣu | śubhriṣu | sahasreṣu | tuvi-magha ||1.29.1||
śiprin | vājānām | pate | śacī-vaḥ | tava | daṁsanā |
ā | tu | naḥ | indra | śaṁsaya | goṣu | aśveṣu | śubhriṣu | sahasreṣu | tuvi-magha ||1.29.2||
ni | svāpaya | mithu-dṛśā | sastām | abudhyamāne iti |
ā | tu | naḥ | indra | śaṁsaya | goṣu | aśveṣu | śubhriṣu | sahasreṣu | tuvi-magha ||1.29.3||
sasantu | tyāḥ | arātayaḥ | bodhantu | śūra | rātayaḥ |
ā | tu | naḥ | indra | śaṁsaya | goṣu | aśveṣu | śubhriṣu | sahasreṣu | tuvi-magha ||1.29.4||
sam | indra | gardabham | mṛṇa | nuvantam | pāpayā | amuyā |
ā | tu | naḥ | indra | śaṁsaya | goṣu | aśveṣu | śubhriṣu | sahasreṣu | tuvi-magha ||1.29.5||
patāti | kuṇḍṛṇācyā | dūram | vātaḥ | vanāt | adhi |
ā | tu | naḥ | indra | śaṁsaya | goṣu | aśveṣu | śubhriṣu | sahasreṣu | tuvi-magha ||1.29.6||
sarvam | pari-krośam | jahi | jambhaya | kṛkadāśvam |
ā | tu | naḥ | indra | śaṁsaya | goṣu | aśveṣu | śubhriṣu | sahasreṣu | tuvi-magha ||1.29.7||
ā | vaḥ | indram | krivim | yathā | vāja-yantaḥ | śata-kratum |
maṁhiṣṭhaṁ | siñce | indu-bhiḥ ||1.30.1||
śatam | vā | yaḥ | śucīnām | sahasram | vā | sam-āśirām |
ā | it | ūm̐ iti | nimnam | na | rīyate ||1.30.2||
sam | yat | madāya | śuṣmiṇe | enā | hi | asya | udare |
samudraḥ | na | vyacaḥ | dadhe ||1.30.3||
ayam | ūm̐ iti | te | sam | atasi | kapotaḥ-iva | garbha-dhim |
vacaḥ | tat | cit | naḥ | ohase ||1.30.4||
stotram | rādhānām | pate | girvāhaḥ | vīra | yasya | te |
vi-bhūtiḥ | astu | sunṛtā ||1.30.5||
ūrdhvaḥ | tiṣṭha | naḥ | ūtaye | asmin | vāje | śatakrato iti śata-krato |
sam | anyeṣu | bravāvahai ||1.30.6||
yoge-yoge | tavaḥ-taram | vāje-vāje | havāmahe |
sakhāyaḥ | indram | ūtaye ||1.30.7||
ā | gha | gamat | yadi | śravat | sahasriṇībhiḥ | ūti-bhiḥ |
vājebhiḥ | upa | naḥ | havam ||1.30.8||
anu | pratnasya | okasaḥ | huve | tuvi-pratim | naram |
yam | te | pūrvam | pitā | huve ||1.30.9||
tam | tvā | vayam | viśva-vāra | ā | śāsmahe | puru-hūta |
sakhe | vaso iti | jaritṛ-bhyaḥ ||1.30.10||
asmākam | śipriṇīnām | soma-pāḥ | soma-pāvnām |
sakhe | vajrin | sakhīnām ||1.30.11||
tathā | tat | astu | soma-pāḥ | sakhe | vajrin | tathā | kṛṇu |
yathā | te | uśmasi | iṣṭaye ||1.30.12||
revatīḥ | naḥ | sadha-māde | indre | santu | tuvi-vājāḥ |
kṣu-mantaḥ | yābhiḥ | madema ||1.30.13||
ā | gha | tvā-vān | tmanā | āptaḥ | stotṛ-bhyaḥ | dhṛṣṇo iti | iyānaḥ |
ṛṇoḥ | akṣam | na | cakryoḥ ||1.30.14||
ā | yat | duvaḥ | śatakrato iti śata-krato | ā | kāmam | jaritṝṇām |
ṛṇoḥ | akṣam | na | śacībhiḥ ||1.30.15||
śaśvat | indraḥ | popruthat-bhiḥ | jigāya | nānadat-bhiḥ | śāśvasat-bhiḥ | dhanāni |
saḥ | naḥ | hiraṇya-ratham | daṁsanā-vān | saḥ | naḥ | sanitā | sanaye | saḥ | naḥ | adāt ||1.30.16||
ā | aśvinau | aśva-vatyā | iṣā | yātam | śavīrayā |
go-mat | dasrā | hiraṇya-vat ||1.30.17||
samāna-yojanaḥ | hi | vām | rathaḥ | dasrau | amartyaḥ |
samudre | aśvinā | īyate ||1.30.18||
ni | aghnyasya | mūrdhani | cakram | rathasya | yemathuḥ |
pari | dyām | anyat | īyate ||1.30.19||
kaḥ | te | uṣaḥ | kadha-priye | bhuje | martaḥ | amartye |
kam | nakṣase | vibhā-vari ||1.30.20||
vayam | hi | te | amanmahi | ā | antāt | ā | parākāt |
aśve | na | citre | aruṣi ||1.30.21||
tvam | tyebhiḥ | ā | gahi | vājebhiḥ | duhitaḥ | divaḥ |
asme iti | rayim | ni | dhāraya ||1.30.22||
tvam | agne | prathamaḥ | aṅgirāḥ | ṛṣiḥ | devaḥ | devānām | abhavaḥ | śivaḥ | sakhā |
tava | vrate | kavayaḥ | vidmanā-apasaḥ | ajāyanta | marutaḥ | bhrājat-ṛṣṭayaḥ ||1.31.1||
tvam | agne | prathamaḥ | aṅgiraḥ-tamaḥ | kaviḥ | devānām | pari | bhūṣasi | vratam |
vi-bhuḥ | viśvasmai | bhuvanāya | medhiraḥ | dvi-mātā | śayuḥ | katidhā | cit | āyave ||1.31.2||
tvam | agne | prathamaḥ | mātariśvane | āviḥ | bhava | sukratu-yā | vivasvate |
arejetām | rodasī iti | hotṛ-vūrye | asaghnoḥ | bhāram | ayajaḥ | mahaḥ | vaso iti ||1.31.3||
tvam | agne | manave | dyām | avāśayaḥ | purūravase | su-kṛte | sukṛt-taraḥ |
śvātreṇa | yat | pitroḥ | mucyase | pari | ā | tvā | pūrvam | anayan | ā | aparam | punariti ||1.31.4||
tvam | agne | vṛṣabhaḥ | puṣṭi-vardhanaḥ | udyata-sruce | bhavasi | śravāyyaḥ |
yaḥ | ā-hutim | pari | veda | vaṣaṭ-kṛtim | eka-āyuḥ | agre | viśaḥ | ā-vivāsasi ||1.31.5||
tvam | agne | vṛjina-vartanim | naram | sakman | piparṣi | vidathe | vi-carṣaṇe |
yaḥ | śūra-sātā | pari-takmye | dhane | dabhrebhiḥ | cit | sam-ṛtā | haṁsi | bhūyasaḥ ||1.31.6||
tvam | tam | agne | amṛta-tve | ut-tame | martam | dadhāsi | śravase | dive-dive |
yaḥ | tatṛṣāṇaḥ | ubhayāya | janmane | mayaḥ | kṛṇoṣi | prayaḥ | ā | ca | sūraye ||1.31.7||
tvam | naḥ | agne | sanaye | dhanānām | yaśasam | kārum | kṛṇuhi | stavānaḥ |
ṛdhyāma | karma | apasā | navena | devaiḥ | dyāvāpṛthivī iti | pra | avatam | naḥ ||1.31.8||
tvam | naḥ | agne | pitroḥ | upa-sthe | ā | devaḥ | deveṣu | anavadya | jāgṛviḥ |
tanū-kṛt | bodhi | pra-matiḥ | ca | kārave | tvam | kalyāṇa | vasu | viśvam | ā | ūpiṣe ||1.31.9||
tvam | agne | pra-matiḥ | tvam | pitā | asi | naḥ | tvam | vayaḥ-kṛt | tava | jāmayaḥ | vayam |
sam | tvā | rāyaḥ | śatinaḥ | sam | sahasriṇaḥ | suvīram | yanti | vrata-pām | adābhya ||1.31.10||
tvām | agne | prathamam | āyum | āyave | devāḥ | akṛṇvan | nahuṣasya | viśpatim |
iḻām | akṛṇvan | manuṣasya | śāsanīm | pituḥ | yat | putraḥ | mamakasya | jāyate ||1.31.11||
tvam | naḥ | agne | tava | deva | pāyu-bhiḥ | maghonaḥ | rakṣa | tanvaḥ | ca | vandya |
trātā | tokasya | tanaye | gavām | asi | ani-meṣam | rakṣamāṇaḥ | tava | vrate ||1.31.12||
tvam | agne | yajyave | pāyuḥ | antaraḥ | aniṣaṅgāya | catuḥ-akṣaḥ | idhyase |
yaḥ | rāta-havyaḥ | avṛkāya | dhāyase | kīreḥ | cit | mantram | manasā | vanoṣi | tam ||1.31.13||
tvam | agne | uru-śaṁsāya | vāghate | spārham | yat | rekṇaḥ | paramam | vanoṣi | tat |
ādhrasya | cit | pra-matiḥ | ucyase | pitā | pra | pākam | śāssi | pra | diśaḥ | viduḥ-taraḥ ||1.31.14||
tvam | agne | prayata-dakṣiṇam | naram | varma-iva | syūtam | pari | pāsi | viśvataḥ |
svādu-kṣadmā | yaḥ | vasatau | syona-kṛt | jīva-yājam | yajate | saḥ | upa-mā | divaḥ ||1.31.15||
imām | agne | śaraṇim | mīmṛṣaḥ | naḥ | imam | adhvānam | yam | agāma | dūrāt |
āpiḥ | pitā | pra-matiḥ | somyānām | bhṛmiḥ | asi | ṛṣi-kṛt | martyānām ||1.31.16||
manuṣvat | agne | aṅgirasvat | aṅgiraḥ | yayāti-vat | sadane | pūrva-vat | śuce |
accha | yāhi | ā | vaha | daivyam | janam | ā | sādaya | barhiṣi | yakṣi | ca | priyam ||1.31.17||
etena | agne | brahmaṇā | vavṛdhasva | śaktī | vā | yat | te | cakṛma | vidā | vā |
uta | pra | neṣi | abhi | vasyaḥ | asmān | sam | naḥ | sṛja | su-matyā | vāja-vatyā ||1.31.18||
indrasya | nu | vīryāṇi | pra | vocam | yāni | cakāra | prathamāni | vajrī |
ahan | ahim | anu | apaḥ | tatarda | pra | vakṣaṇāḥ | abhinat | parvatānām ||1.32.1||
ahan | ahim | parvate | śiśriyāṇam | tvaṣṭā | asmai | vajram | svaryam | tatakṣa |
vāśrāḥ-iva | dhenavaḥ | syandamānāḥ | añjaḥ | samudram | ava | jagmuḥ | āpaḥ ||1.32.2||
vṛṣa-yamāṇaḥ | avṛṇīta | somam | tri-kadrukeṣu | apibat | sutasya |
ā | sāyakam | magha-vā | adatta | vajram | ahan | enam | prathama-jām | ahīnām ||1.32.3||
yat | indra | ahan | prathama-jām | ahīnām | āt | māyinām | amināḥ | pra | uta | māyāḥ |
āt | sūryam | janayan | dyām | uṣasam | tādītnā | śatrum | na | kila | vivitse ||1.32.4||
ahan | vṛtram | vṛtra-taram | vi-aṁsam | indraḥ | vajreṇa | mahatā | vadhena |
skandhāṁsi-iva | kuliśena | vi-vṛkṇā | ahiḥ | śayate | upa-pṛk | pṛthivyāḥ ||1.32.5||
ayoddhā-iva | duḥ-madaḥ | ā | hi | juhve | mahā-vīram | tuvi-bādham | ṛjīṣam |
na | atārīt | asya | sam-ṛtim | vadhānām | sam | rujānāḥ | pipiṣe | indra-śatruḥ ||1.32.6||
apāt | ahastaḥ | apṛtanyat | indram | ā | asya | vajram | adhi | sānau | jaghāna |
vṛṣṇaḥ | vadhriḥ | prati-mānam | bubhūṣan | puru-trā | vṛtraḥ | aśayat | vi-astaḥ ||1.32.7||
nadam | na | bhinnam | amuyā | śayānam | manaḥ | ruhāṇāḥ | ati | yanti | āpaḥ |
yāḥ | cit | vṛtraḥ | mahinā | pari-atiṣṭhat | tāsām | ahiḥ | patsutaḥ-śīḥ | babhūva ||1.32.8||
nīcā-vayāḥ | abhavat | vṛtra-putrā | indraḥ | asyāḥ | ava | vadhaḥ | jabhāra |
ut-tarā | sūḥ | adharaḥ | putraḥ | āsīt | dānuḥ | śaye | saha-vatsā | na | dhenuḥ ||1.32.9||
atiṣṭhantīnām | ani-veśanānām | kāṣṭhānām | madhye | ni-hitam | śarīram |
vṛtrasya | niṇyam | vi | caranti | āpaḥ | dīrgham | tamaḥ | ā | aśayat | indra-śatruḥ ||1.32.10||
dāsa-patnīḥ | ahi-gopāḥ | atiṣṭhan | ni-ruddhāḥ | āpaḥ | paṇinā-iva | gāvaḥ |
apām | bilam | api-hitam | yat | āsīt | vṛtram | jaghanvān | apa | tat | vavāra ||1.32.11||
aśvyaḥ | vāraḥ | abhavaḥ | tat | indra | sṛke | yat | tvā | prati-ahan | devaḥ | ekaḥ |
ajayaḥ | gāḥ | ajayaḥ | śūra | somam | ava | asṛjaḥ | sartave | sapta | sindhūn ||1.32.12||
na | asmai | vi-dyut | na | tanyatuḥ | sisedha | na | yām | miham | akirat | hrādunim | ca |
indraḥ | ca | yat | yuyudhāte iti | ahiḥ | ca | uta | aparībhyaḥ | magha-vā | vi | jigye ||1.32.13||
aheḥ | yātāram | kam | apaśyaḥ | indra | hṛdi | yat | te | jaghnuṣaḥ | bhīḥ | agacchat |
nava | ca | yat | navatim | ca | sravantīḥ | śyenaḥ | na | bhītaḥ | ataraḥ | rajāṁsi ||1.32.14||
indraḥ | yātaḥ | ava-sitasya | rājā | śamasya | ca | śṛṅgiṇaḥ | vajra-bāhuḥ |
saḥ | it | ūm̐ iti | rājā | kṣayati | carṣaṇīnām | arān | na | nemiḥ | pari | tā | babhūva ||1.32.15||
ā | ita | ayāma | upa | gavyantaḥ | indram | asmākam | su | pra-matim | vavṛdhāti |
anāmṛṇaḥ | kuvit | āt | asya | rāyaḥ | gavām | ketam | param | ā-varjate | naḥ ||1.33.1||
upa | it | aham | dhana-dām | aprati-itam | juṣṭām | na | śyenaḥ | vasatim | patāmi |
indram | namasyan | upa-mebhiḥ | arkaiḥ | yaḥ | stotṛ-bhyaḥ | havyaḥ | asti | yāman ||1.33.2||
ni | sarva-senaḥ | iṣu-dhīn | asakta | sam | aryaḥ | gāḥ | ajati | yasya | vaṣṭi |
coṣkūyamāṇaḥ | indra | bhūri | vāmam | mā | paṇiḥ | bhūḥ | asmat | adhi | pra-vṛddha ||1.33.3||
vadhīḥ | hi | dasyum | dhaninam | ghanena | ekaḥ | caran | upa-śākebhiḥ | indra |
dhanoḥ | adhi | viṣuṇak | te | vi | āyan | ayajvānaḥ | sanakāḥ | pra-itim | īyuḥ ||1.33.4||
parā | cit | śīrṣā | vavṛjuḥ | te | indra | ayajvānaḥ | yajva-bhiḥ | spardhamānāḥ |
pra | yat | divaḥ | hari-vaḥ | sthātaḥ | ugra | niḥ | avratān | adhamaḥ | rodasyoḥ ||1.33.5||
ayuyutsan | anavadyasya | senām | ayātayanta | kṣitayaḥ | nava-gvāḥ |
vṛṣa-yudhaḥ | na | vadhrayaḥ | niḥ-aṣṭāḥ | pravat-bhiḥ | indrāt | citayantaḥ | āyan ||1.33.6||
tvam | etān | rudataḥ | jakṣataḥ | ca | ayodhayaḥ | rajasaḥ | indra | pāre |
ava | adahaḥ | divaḥ | ā | dasyum | uccā | pra | sunvataḥ | stuvataḥ | śaṁsam | āvaḥ ||1.33.7||
cakāṇāsaḥ | pari-naham | pṛthivyāḥ | hiraṇyena | maṇinā | śumbhamānāḥ |
na | hinvānāsaḥ | titiruḥ | te | indram | pari | spaśaḥ | adadhāt | sūryeṇa ||1.33.8||
pari | yat | indra | rodasī iti | ubhe iti | abubhojīḥ | mahinā | viśvataḥ | sīm |
amanyamānān | abhi | manyamānaiḥ | niḥ | brahma-bhiḥ | adhamaḥ | dasyum | indra ||1.33.9||
na | ye | divaḥ | pṛthivyāḥ | antam | āpuḥ | na | māyābhiḥ | dhana-dām | pari-abhūvan |
yujam | vajram | vṛṣabhaḥ | cakre | indraḥ | niḥ | jyotiṣā | tamasaḥ | gāḥ | adhukṣat ||1.33.10||
anu | svadhām | akṣaran | āpaḥ | asya | avardhata | madhye | ā | nāvyānām |
sadhrīcīnena | manasā | tam | indraḥ | ojiṣṭhena | hanmanā | ahan | abhi | dyūn ||1.33.11||
ni | avidhyat | ilībiśasya | dṛḻhā | vi | śṛṅgiṇam | abhinat | śuṣṇam | indraḥ |
yāvat | taraḥ | magha-van | yāvat | ojaḥ | vajreṇa | śatrum | avadhīḥ | pṛtanyum ||1.33.12||
abhi | sidhmaḥ | ajigāt | asya | śatrūn | vi | tigmena | vṛṣabheṇa | puraḥ | abhet |
sam | vajreṇa | asṛjat | vṛtram | indraḥ | pra | svām | matim | atirat | śāśadānaḥ ||1.33.13||
āvaḥ | kutsam | indra | yasmin | cākan | pra | āvaḥ | yudhyantam | vṛṣabham | daśa-dyum |
śapha-cyutaḥ | reṇuḥ | nakṣata | dyām | ut | śvaitreyaḥ | nṛ-sahyāya | tasthau ||1.33.14||
āvaḥ | śamam | vṛṣabham | tugryāsu | kṣetra-jeṣe | magha-van | śvitryam | gām |
jyok | cit | atra | tasthi-vāṁsaḥ | akran | śatru-yatām | adharā | vedanā | akarityakaḥ ||1.33.15||
triḥ | cit | naḥ | adya | bhavatam | navedasā | vi-bhuḥ | vām | yāmaḥ | uta | rātiḥ | aśvinā |
yuvoḥ | hi | yantram | himyā-iva | vāsasaḥ | abhi-āyaṁsenyā | bhavatam | manīṣi-bhiḥ ||1.34.1||
trayaḥ | pavayaḥ | madhu-vāhena | rathe | somasya | venām | anu | viśve | it | viduḥ |
trayaḥ | skambhāsaḥ | skamitāsaḥ | ā-rabhe | triḥ | naktam | yāthaḥ | triḥ | ūm̐ iti | aśvinā | divā ||1.34.2||
samāne | ahan | triḥ | avadya-gohanā | triḥ | adya | yajñam | madhunā | mimikṣatam |
triḥ | vāja-vatīḥ | iṣaḥ | aśvinā | yuvam | doṣāḥ | asmabhyam | uṣasaḥ | ca | pinvatam ||1.34.3||
triḥ | vartiḥ | yātam | triḥ | anu-vrate | jane | triḥ | supra-avye | tredhā-iva | śikṣatam |
triḥ | nāndyam | vahatam | aśvinā | yuvam | triḥ | pṛkṣaḥ | asme iti | akṣarā-iva | pinvatam ||1.34.4||
triḥ | naḥ | rayim | vahatam | aśvinā | yuvam | triḥ | deva-tātā | triḥ | uta | avatam | dhiyaḥ |
triḥ | saubhaga-tvam | triḥ | uta | śravāṁsi | naḥ | tri-stham | vām | sūre | duhitā | ā | ruhat | ratham ||1.34.5||
triḥ | naḥ | aśvinā | divyāni | bheṣajā | triḥ | pārthivān | triḥ | ūm̐ iti | dattam | at-bhyaḥ |
omānam | śam-yoḥ | mamakāya | sūnave | tri-dhātu | śarma | vahatam | śubhaḥ | patī iti ||1.34.6||
triḥ | naḥ | aśvinā | yajatā | dive-dive | pari | tri-dhātu | pṛthivīm | aśāyatam |
tisraḥ | nāsatyā | rathyā | parā-vataḥ | ātmā-iva | vātaḥ | svasarāṇi | gacchatam ||1.34.7||
triḥ | āśvinā | sindhu-bhiḥ | saptamātṛ-bhiḥ | trayaḥ | ā-hāvāḥ | tredhā | haviḥ | kṛtam |
tisraḥ | pṛthivīḥ | upari | pravā | divaḥ | nākam | rakṣethe iti | dyu-bhiḥ | aktu-bhiḥ | hitam ||1.34.8||
kva | trī | cakrā | tri-vṛtaḥ | rathasya | kva | trayaḥ | vandhuraḥ | ye | sa-nīḻāḥ |
kadā | yogaḥ | vājinaḥ | rāsabhasya | yena | yajñam | nāsatyā | upa-yāthaḥ ||1.34.9||
ā | nāsatyā | gacchatam | hūyate | haviḥ | madhvaḥ | pibatam | madhu-pebhiḥ | āsa-bhiḥ |
yuvoḥ | hi | pūrvam | savitā | uṣasaḥ | ratham | ṛtāya | citram | ghṛta-vantam | iṣyati ||1.34.10||
ā | nāsatyā | tri-bhiḥ | ekādaśaiḥ | iha | devebhiḥ | yātam | madhu-peyam | aśvinā |
pra | āyuḥ | tāriṣṭam | niḥ | rapāṁsi | mṛkṣatam | sedhatam | dveṣaḥ | bhavatam | sacā-bhuvā ||1.34.11||
ā | naḥ | aśvinā | tri-vṛtā | rathena | arvāñcam | rayim | vahatam | su-vīram |
śṛṇvantā | vām | avase | johavīmi | vṛdhe | ca | naḥ | bhavatam | vāja-sātau ||1.34.12||
hvayāmi | agnim | prathamam | svastaye | hvayāmi | mitrāvaruṇau | iha | avase |
hvayāmi | rātrīm | jagataḥ | ni-veśanīm | hvayāmi | devam | savitāram | ūtaye ||1.35.1||
ā | kṛṣṇena | rajasā | vartamānaḥ | ni-veśayan | amṛtam | martyam | ca |
hiraṇyayena | savitā | rathena | ā | devaḥ | yāti | bhuvanāni | paśyan ||1.35.2||
yāti | devaḥ | pra-vatā | yāti | ut-vatā | yāti | śubhrābhyām | yajataḥ | hari-bhyām |
ā | devaḥ | yāti | savitā | parā-vataḥ | apa | viśvā | duḥ-itā | bādhamānaḥ ||1.35.3||
abhi-vṛtam | kṛśanaiḥ | viśva-rūpam | hiraṇya-śamyam | yajataḥ | bṛhantam |
ā | asthāt | ratham | savitā | citra-bhānuḥ | kṛṣṇā | rajāṁsi | taviṣīm | dadhānaḥ ||1.35.4||
vi | janān | śyāvāḥ | śiti-pādaḥ | akhyan | ratham | hiraṇya-praügam | vahantaḥ |
śaśvat | viśaḥ | savituḥ | daivyasya | upa-sthe | viśvā | bhuvanāni | tasthuḥ ||1.35.5||
tisraḥ | dyāvaḥ | savituḥ | dvau | upa-sthā | ekā | yamasya | bhuvane | virāṣāṭ |
āṇim | na | rathyam | amṛtā | adhi | tasthuḥ | iha | bravītu | yaḥ | ūm̐ iti | tat | ciketat ||1.35.6||
vi | su-parṇaḥ | antarikṣāṇi | akhyat | gabhīra-vepāḥ | asuraḥ | su-nīthaḥ |
kva | idānīm | sūryaḥ | kaḥ | ciketa | katamām | dyām | raśmiḥ | asya | ā | tatāna ||1.35.7||
aṣṭau | vi | akhyat | kakubhaḥ | pṛthivyāḥ | trī | dhanva | yojanā | sapta | sindhūn |
hiraṇya-akṣaḥ | savitā | devaḥ | ā | agāt | dadhat | ratnā | dāśuṣe | vāryāṇi ||1.35.8||
hiraṇya-pāṇiḥ | savitā | vi-carṣaṇiḥ | ubhe iti | dyāvāpṛthivī iti | antaḥ | īyate |
apa | amīvām | bādhate | veti | sūryam | abhi | kṛṣṇena | rajasā | dyām | ṛṇoti ||1.35.9||
hiraṇya-hastaḥ | asuraḥ | su-nīthaḥ | su-mṛḻīkaḥ | sva-vān | yātu | arvāṅ |
apa-sedhan | rakṣasaḥ | yātu-dhānān | asthāt | devaḥ | prati-doṣam | gṛṇānaḥ ||1.35.10||
ye | te | panthāḥ | savitariti | pūrvyāsaḥ | areṇavaḥ | su-kṛtāḥ | antarikṣe |
tebhiḥ | naḥ | adya | pathi-bhiḥ | su-gebhiḥ | rakṣa | ca | naḥ | adhi | ca | brūhi | deva ||1.35.11||
pra | vaḥ | yahvam | purūṇām | viśām | deva-yatīnām |
agnim | su-uktebhiḥ | vacaḥ-bhiḥ | īmahe | yam | sīm | it | anye | īḻate ||1.36.1||
janāsaḥ | agnim | dadhire | sahaḥ-vṛdham | haviṣmantaḥ | vidhema | te |
saḥ | tvam | naḥ | adya | su-manāḥ | iha | avitā | bhava | vājeṣu | santya ||1.36.2||
pra | tvā | dūtam | vṛṇīmahe | hotāram | viśva-vedasam |
mahaḥ | te | sataḥ | vi | caranti | arcayaḥ | divi | spṛśanti | bhānavaḥ ||1.36.3||
devāsaḥ | tvā | varuṇaḥ | mitraḥ | aryamā | sam | dūtam | pratnam | indhate |
viśvam | saḥ | agne | jayati | tvayā | dhanam | yaḥ | te | dadāśa | martyaḥ ||1.36.4||
mandraḥ | hotā | gṛha-patiḥ | agne | dūtaḥ | viśām | asi |
tve iti | viśvā | sam-gatāni | vratā | dhruvā | yāni | devāḥ | akṛṇvata ||1.36.5||
tve iti | it | agne | su-bhage | yaviṣṭhya | viśvam | ā | hūyate | haviḥ |
saḥ | tvam | naḥ | adya | su-manāḥ | uta | aparam | yakṣi | devān | su-vīryā ||1.36.6||
tam | gha | īm | itthā | namasvinaḥ | upa | sva-rājam | āsate |
hotrābhiḥ | agnim | manuṣaḥ | sam | indhate | titirvāṁsaḥ | ati | sridhaḥ ||1.36.7||
ghnantaḥ | vṛtram | ataran | rodasī iti | apaḥ | uru | kṣayāya | cakrire |
bhuvat | kaṇve | vṛṣā | dyumnī | ā-hutaḥ | krandat | aśvaḥ | go-iṣṭiṣu ||1.36.8||
sam | sīdasva | mahān | asi | śocasva | deva-vītamaḥ |
vi | dhūmam | agne | aruṣam | miyedhya | sṛja | pra-śasta | darśatam ||1.36.9||
yam | tvā | devāsaḥ | manave | dadhuḥ | iha | yajiṣṭham | havya-vāhana |
yam | kaṇvaḥ | medhya-atithiḥ | dhana-spṛtam | yam | vṛṣā | yam | upa-stutaḥ ||1.36.10||
yam | agnim | medhya-atithiḥ | kaṇvaḥ | īdhe | ṛtāt | adhi |
tasya | pra | iṣaḥ | dīdiyuḥ | tam | imāḥ | ṛcaḥ | tam | agnim | vardhayāmasi ||1.36.11||
rāyaḥ | pūrdhi | svadhā-vaḥ | asti | hi | te | agne | deveṣu | āpyam |
tvam | vājasya | śrutyasya | rājasi | saḥ | naḥ | mṛḻa | mahān | asi ||1.36.12||
ūrdhvaḥ | ūm̐ iti | su | naḥ | ūtaye | tiṣṭha | devaḥ | na | savitā |
ūrdhvaḥ | vājasya | sanitā | yat | añji-bhiḥ | vāghat-bhiḥ | vi-hvayāmahe ||1.36.13||
ūrdhvaḥ | naḥ | pāhi | aṁhasaḥ | ni | ketunā | viśvam | sam | atriṇam | daha |
kṛdhi | naḥ | ūrdhvān | carathāya | jīvase | vidāḥ | deveṣu | naḥ | duvaḥ ||1.36.14||
pāhi | naḥ | agne | rakṣasaḥ | pāhi | dhūrteḥ | arāvṇaḥ |
pāhi | riṣataḥ | uta | vā | jighāṁsataḥ | bṛhadbhāno iti bṛhat-bhāno | yaviṣṭhya ||1.36.15||
ghanā-iva | viṣvak | vi | jahi | arāvṇaḥ | tapuḥ-jambha | yaḥ | asma-dhruk |
yaḥ | martyaḥ | śiśīte | ati | aktu-bhiḥ | mā | naḥ | saḥ | ripuḥ | īśata ||1.36.16||
agniḥ | vavne | su-vīryam | agniḥ | kaṇvāya | saubhagam |
agniḥ | pra | āvat | mitrā | uta | medhya-atithim | agniḥ | sātau | upa-stutam ||1.36.17||
agninā | turvaśam | yadum | parā-vataḥ | ugra-devam | havāmahe |
agniḥ | nayat | nava-vāstvam | bṛhat-ratham | turvītim | dasyave | sahaḥ ||1.36.18||
ni | tvām | agne | manuḥ | dadhe | jyotiḥ | janāya | śaśvate |
dīdetha | kaṇve | ṛta-jātaḥ | ukṣitaḥ | yam | namasyanti | kṛṣṭayaḥ ||1.36.19||
tveṣāsaḥ | agneḥ | ama-vantaḥ | arcayaḥ | bhīmāsaḥ | na | prati-itaye |
rakṣasvinaḥ | sadam | it | yātu-māvataḥ | viśvam | sam | atriṇam | daha ||1.36.20||
krīḻam | vaḥ | śardhaḥ | mārutam | anarvāṇam | rathe-śubham |
kaṇvāḥ | abhi | pra | gāyata ||1.37.1||
ye | pṛṣatībhiḥ | ṛṣṭi-bhiḥ | sākam | vāśībhiḥ | añji-bhiḥ |
ajāyanta | sva-bhānavaḥ ||1.37.2||
iha-iva | śṛṇve | eṣām | kaśāḥ | hasteṣu | yat | vadān |
ni | yāman | citram | ṛñjate ||1.37.3||
pra | vaḥ | śardhāya | ghṛṣvaye | tveṣa-dyumnāya | śuṣmiṇe |
devattam | brahma | gāyata ||1.37.4||
pra | śaṁsa | goṣu | aghnyam | krīḻam | yat | śardhaḥ | mārutam |
jambhe | rasasya | vavṛdhe ||1.37.5||
kaḥ | vaḥ | varṣiṣṭhaḥ | ā | naraḥ | divaḥ | ca | gmaḥ | ca | dhūtayaḥ |
yat | sīm | antam | na | dhūnutha ||1.37.6||
ni | vaḥ | yāmāya | mānuṣaḥ | dadhre | ugrāya | manyave |
jihīta | parvataḥ | giriḥ ||1.37.7||
yeṣām | ajmeṣu | pṛthivī | jujurvān-iva | viśpatiḥ |
bhiyā | yāmeṣu | rejate ||1.37.8||
sthiram | hi | jānam | eṣām | vayaḥ | mātuḥ | niḥ-etave |
yat | sīm | anu | dvitā | śavaḥ ||1.37.9||
ut | ūm̐ iti | tye | sūnavaḥ | giraḥ | kāṣṭhāḥ | ajmeṣu | atnata |
vāśrāḥ | abhi-jñu | yātave ||1.37.10||
tyam | cit | gha | dīrgham | pṛthum | mihaḥ | napātam | amṛdhram |
pra | cyavayanti | yāma-bhiḥ ||1.37.11||
marutaḥ | yat | ha | vaḥ | balam | janān | acucyavītana |
girīn | acucyavītana ||1.37.12||
yat | ha | yānti | marutaḥ | sam | ha | bruvate | adhvan | ā |
śṛṇoti | kaḥ | cit | eṣām ||1.37.13||
pra | yāta | śībham | āśu-bhiḥ | santi | kaṇveṣu | vaḥ | duvaḥ |
tatro iti | su | mādayādhvai ||1.37.14||
asti | hi | sma | madāya | vaḥ | smasi | sma | vayam | eṣām |
viśvam | cit | āyuḥ | jīvase ||1.37.15||
kat | ha | nūnam | kadha-priyaḥ | pitā | putram | na | hastayoḥ |
dadhidhve | vṛkta-barhiṣaḥ ||1.38.1||
kva | nūnam | kat | vaḥ | artham | ganta | divaḥ | na | pṛthivyāḥ |
kva | vaḥ | gāvaḥ | na | raṇyanti ||1.38.2||
kva | vaḥ | sumnā | navyāṁsi | marutaḥ | kva | suvitā |
kvo iti | viśvāni | saubhagā ||1.38.3||
yat | yūyam | pṛśni-mātaraḥ | martāsaḥ | syātana |
stotā | vaḥ | amṛtaḥ | syāt ||1.38.4||
mā | vaḥ | mṛgaḥ | na | yavase | jaritā | bhūt | ajoṣyaḥ |
pathā | yamasya | gāt | upa ||1.38.5||
mo iti | su | naḥ | parā-parā | niḥ-ṛtiḥ | duḥ-hanā | vadhīt |
padīṣṭa | tṛṣṇayā | saha ||1.38.6||
satyam | tveṣāḥ | ama-vantaḥ | dhanvan | cit | ā | rudriyāsaḥ |
miham | kṛṇvanti | avātām ||1.38.7||
vāśrā-iva | vi-dyut | mimāti | vatsam | na | mātā | sisakti |
yat | eṣām | vṛṣṭiḥ | asarji ||1.38.8||
divā | cit | tamaḥ | kṛṇvanti | parjanyena | uda-vāhena |
yat | pṛthivīm | vi-undanti ||1.38.9||
adha | svanāt | marutām | viśvam | ā | sadma | pārthivam |
arejanta | pra | mānuṣāḥ ||1.38.10||
marutaḥ | vīḻupāṇi-bhiḥ | citrāḥ | rodhasvatīḥ | anu |
yāta | īm | akhidrayāma-bhiḥ ||1.38.11||
sthirāḥ | vaḥ | santu | nemayaḥ | rathāḥ | aśvāsaḥ | eṣām |
su-saṁskṛtāḥ | abhīśavaḥ ||1.38.12||
accha | vada | tanā | girā | jarāyai | brahmaṇaḥ | patim |
agnim | mitram | na | darśatam ||1.38.13||
mimīhi | ślokam | āsye | parjanyaḥ-iva | tatanaḥ |
gāya | gāyatram | ukthyam ||1.38.14||
vandasva | mārutam | gaṇam | tveṣam | panasyum | arkiṇam |
asme iti | vṛddhāḥ | asan | iha ||1.38.15||
pra | yat | itthā | parā-vataḥ | śociḥ | na | mānam | asyatha |
kasya | kratvā | marutaḥ | kasya | varpasā | kam | yātha | kam | ha | dhūtayaḥ ||1.39.1||
sthirā | vaḥ | santu | āyudhā | parā-nude | vīḻu | uta | prati-skabhe |
yuṣmākam | astu | taviṣī | panīyasī | mā | martyasya | māyinaḥ ||1.39.2||
parā | ha | yat | sthiram | hatha | naraḥ | vartayatha | guru |
vi | yāthana | vaninaḥ | pṛthivyāḥ | vi | āśāḥ | parvatānām ||1.39.3||
nahi | vaḥ | śatruḥ | vivide | adhi | dyavi | na | bhūmyām | riśādasaḥ |
yuṣmākam | astu | taviṣī | tanā | yujā | rudrāsaḥ | nu | cit | ā-dhṛṣe ||1.39.4||
pra | vepayanti | parvatān | vi | viñcanti | vanaspatīn |
pro iti | ārata | marutaḥ | durmadāḥ-iva | devāsaḥ | sarvayā | viśā ||1.39.5||
upo iti | ratheṣu | pṛṣatīḥ | ayugdhvam | praṣṭiḥ | vahati | rohitaḥ |
ā | vaḥ | yāmāya | pṛthivī | cit | aśrot | abībhayanta | mānuṣāḥ ||1.39.6||
ā | vaḥ | makṣu | tanāya | kam | rudrāḥ | avaḥ | vṛṇīmahe |
ganta | nūnam | naḥ | avasā | yathā | purā | itthā | kaṇvāya | bibhyuṣe ||1.39.7||
yuṣmā-iṣitaḥ | marutaḥ | martya-iṣitaḥ | ā | yaḥ | naḥ | abhvaḥ | īṣate |
vi | tam | yuyota | śavasā | vi | ojasā | vi | yuṣmākābhiḥ | ūti-bhiḥ ||1.39.8||
asāmi | hi | pra-yajyavaḥ | kaṇvam | dada | pra-cetasaḥ |
asāmi-bhiḥ | marutaḥ | ā | naḥ | ūti-bhiḥ | ganta | vṛṣṭim | na | vi-dyutaḥ ||1.39.9||
asāmi | ojaḥ | bibhṛtha | su-dānavaḥ | asāmi | dhūtayaḥ | śavaḥ |
ṛṣi-dviṣe | marutaḥ | pari-manyave | iṣum | na | sṛjata | dviṣam ||1.39.10||
ut | tiṣṭha | brahmaṇaḥ | pate | deva-yantaḥ | tvā | īmahe |
upa | pra | yantu | marutaḥ | su-dānavaḥ | indra | prāśūḥ | bhava | sacā ||1.40.1||
tvām | it | hi | sahasaḥ | putra | martyaḥ | upa-brūte | dhane | hite |
su-vīryam | marutaḥ | ā | su-aśvyam | dadhīta | yaḥ | vaḥ | ā-cakre ||1.40.2||
pra | etu | brahmaṇaḥ | patiḥ | pra | devī | etu | sūnṛtā |
accha | vīram | naryam | paṅkti-rādhasam | devāḥ | yajñam | nayantu | naḥ ||1.40.3||
yaḥ | vāghate | dadāti | sūnaram | vasu | saḥ | dhatte | akṣiti | śravaḥ |
tasmai | iḻām | su-vīrām | ā | yajāmahe | su-pratūrtim | anehasam ||1.40.4||
pra | nūnam | brahmaṇaḥ | patiḥ | mantram | vadati | ukthyam |
yasmin | indraḥ | varuṇaḥ | mitraḥ | aryamā | devāḥ | okāṁsi | cakrire ||1.40.5||
tam | it | vocema | vidatheṣu | śam-bhuvam | mantram | devāḥ | anehasam |
imām | ca | vācam | prati-haryatha | naraḥ | viśvā | it | vāmā | vaḥ | aśnavat ||1.40.6||
kaḥ | deva-yantam | aśnavat | janam | kaḥ | vṛkta-barhiṣam |
pra-pra | dāśvān | pastyābhiḥ | asthita | antaḥ-vāvat | kṣayam | dadhe ||1.40.7||
upa | kṣatram | pṛñcīta | hanti | rāja-bhiḥ | bhaye | cit | su-kṣitim | dadhe |
na | asya | vartā | na | tarutā | mahā-dhane | na | arbhe | asti | vajriṇaḥ ||1.40.8||
yam | rakṣanti | pra-cetasaḥ | varuṇaḥ | mitraḥ | aryamā |
nu | cit | saḥ | dabhyate | janaḥ ||1.41.1||
yam | bāhutā-iva | piprati | pānti | martyam | riṣaḥ |
ariṣṭaḥ | sarvaḥ | edhate ||1.41.2||
vi | duḥ-gā | vi | dviṣaḥ | puraḥ | ghnanti | rājānaḥ | eṣām |
nayanti | duḥ-itā | tiraḥ ||1.41.3||
su-gaḥ | panthā | anṛkṣaraḥ | ādityāsaḥ | ṛtam | yate |
na | atra | ava-khādaḥ | asti | vaḥ ||1.41.4||
yam | yajñam | nayatha | naraḥ | ādityāḥ | ṛjunā | pathā |
pra | vaḥ | saḥ | dhītaye | naśat ||1.41.5||
saḥ | ratnam | martyaḥ | vasu | viśvam | tokam | uta | tmanā |
accha | gacchati | astṛtaḥ ||1.41.6||
kathā | rādhāma | sakhāyaḥ | stomam | mitrasya | aryamṇaḥ |
mahi | psaraḥ | varuṇasya ||1.41.7||
mā | vaḥ | ghnantam | mā | śapantam | prati | voce | deva-yantam |
sumnaiḥ | it | vaḥ | ā | vivāse ||1.41.8||
caturaḥ | cit | dadamānāt | bibhīyāt | ā | ni-dhātoḥ |
na | duḥ-uktāya | spṛhayet ||1.41.9||
sam | pūṣan | adhvanaḥ | tira | vi | aṁhaḥ | vi-mucaḥ | napāt |
sakṣva | deva | pra | naḥ | puraḥ ||1.42.1||
yaḥ | naḥ | pūṣan | aghaḥ | vṛkaḥ | duḥśeva | ā-dideśati |
apa | sma | tam | pathaḥ | jahi ||1.42.2||
apa | tyam | pari-panthinam | muṣīvāṇam | huraḥ-citam |
dūram | adhi | sruteḥ | aja ||1.42.3||
tvam | tasya | dvayāvinaḥ | agha-śaṁsasya | kasya | cit |
padā | abhi | tiṣṭha | tapuṣim ||1.42.4||
ā | tat | te | dasra | mantu-maḥ | pūṣan | avaḥ | vṛṇīmahe |
yena | pitṝn | acodayaḥ ||1.42.5||
adha | naḥ | viśva-saubhaga | hiraṇyavāśīmat-tama |
dhanāni | su-sanā | kṛdhi ||1.42.6||
ati | naḥ | saścataḥ | naya | su-gā | naḥ | su-pathā | kṛṇu |
pūṣan | iha | kratum | vidaḥ ||1.42.7||
abhi | su-yavasam | naya | na | nava-jvāraḥ | adhvane |
pūṣan | iha | kratum | vidaḥ ||1.42.8||
śagdhi | pūrdhi | pra | yaṁsi | ca | śiśīhi | prāsi | udaram |
pūṣan | iha | kratum | vidaḥ ||1.42.9||
na | pūṣaṇam | methāmasi | su-uktaiḥ | abhi | gṛṇīmasi |
vasūni | dasmam | īmahe ||1.42.10||
kat | rudrāya | pra-cetase | mīḻhuḥ-tamāya | tavyase |
vocema | śam-tamam | hṛde ||1.43.1||
yathā | naḥ | aditiḥ | karat | paśve | nṛ-bhyaḥ | yathā | gave |
yathā | tokāya | rudriyam ||1.43.2||
yathā | naḥ | mitraḥ | varuṇaḥ | yathā | rudraḥ | ciketati |
yathā | viśve | sa-joṣasaḥ ||1.43.3||
gātha-patim | medha-patim | rudram | jalāṣa-bheṣajam |
tat | śam-yoḥ | sumnam | īmahe ||1.43.4||
yaḥ | śukraḥ-iva | sūryaḥ | hiraṇyam-iva | rocate |
śreṣṭhaḥ | devānām | vasuḥ ||1.43.5||
śam | naḥ | karati | arvate | su-gam | meṣāya | meṣye |
nṛ-bhyaḥ | nāri-bhyaḥ | gave ||1.43.6||
asme iti | soma | śriyam | adhi | ni | dhehi | śatasya | nṛṇām |
mahi | śravaḥ | tuvi-nṛmṇam ||1.43.7||
mā | naḥ | soma-paribādhaḥ | mā | arātayaḥ | juhuranta |
ā | naḥ | indo iti | vāje | bhaja ||1.43.8||
yāḥ | te | pra-jāḥ | amṛtasya | parasmin | dhāman | ṛtasya |
mūrdhā | nābhā | soma | venaḥ | ā-bhūṣantīḥ | soma | vedaḥ ||1.43.9||
agne | vivasvat | uṣasaḥ | citram | rādhaḥ | amartya |
ā | dāśuṣe | jāta-vedaḥ | vaha | tvam | adya | devān | uṣaḥ-budhaḥ ||1.44.1||
juṣṭaḥ | hi | dūtaḥ | asi | havya-vāhanaḥ | agne | rathīḥ | adhvarāṇām |
sa-jūḥ | aśvi-bhyām | uṣasā | su-vīryam | asme iti | dhehi | śravaḥ | bṛhat ||1.44.2||
adya | dūtam | vṛṇīmahe | vasum | agnim | puru-priyam |
dhūma-ketum | bhāḥ-ṛjīkam | vi-uṣṭiṣu | yajñānām | adhvara-śriyam ||1.44.3||
śreṣṭham | yaviṣṭham | atithim | su-āhutam | juṣṭam | janāya | dāśuṣe |
devān | accha | yātave | jāta-vedasam | agnim | īḻe | vi-uṣṭiṣu ||1.44.4||
staviṣyāmi | tvām | aham | viśvasya | amṛta | bhojana |
agne | trātāram | amṛtam | miyedhya | yajiṣṭham | havya-vāhana ||1.44.5||
su-śaṁsaḥ | bodhi | gṛṇate | yaviṣṭhya | madhu-jihvaḥ | su-āhutaḥ |
praskaṇvasya | pra-tiran | āyuḥ | jīvase | namasya | daivyam | janam ||1.44.6||
hotāram | viśva-vedasam | sam | hi | tvā | viśaḥ | indhate |
saḥ | ā | vaha | puru-hūta | pra-cetasaḥ | agne | devān | iha | dravat ||1.44.7||
savitāram | uṣasam | aśvinā | bhagam | agnim | vi-uṣṭiṣu | kṣapaḥ |
kaṇvāsaḥ | tvā | suta-somāsaḥ | indhate | havya-vāham | su-adhvara ||1.44.8||
patiḥ | hi | adhvarāṇām | agne | dūtaḥ | viśām | asi |
uṣaḥ-budhaḥ | ā | vaha | soma-pītaye | devān | adya | svaḥ-dṛśaḥ ||1.44.9||
agne | pūrvāḥ | anu | uṣasaḥ | vibhāvaso iti vibhā-vaso | dīdetha | viśva-darśataḥ |
asi | grāmeṣu | avitā | puraḥ-hitaḥ | asi | yajñeṣu | mānuṣaḥ ||1.44.10||
ni | tvā | yajñasya | sādhanam | agne | hotāram | ṛtvijam |
manuṣvat | deva | dhīmahi | pra-cetasam | jīram | dūtam | amartyam ||1.44.11||
yat | devānām | mitra-mahaḥ | puraḥ-hitaḥ | antaraḥ | yāsi | dūtyam |
sindhoḥ-iva | pra-svanitāsaḥ | ūrmayaḥ | agneḥ | bhrājante | arcayaḥ ||1.44.12||
śrudhi | śrut-karṇa | vahni-bhiḥ | devaiḥ | agne | sayāva-bhiḥ |
ā | sīdantu | barhiṣi | mitraḥ | aryamā | prātaḥ-yāvānaḥ | adhvaram ||1.44.13||
śṛṇvantu | stomam | marutaḥ | su-dānavaḥ | agni-jihvāḥ | ṛta-vṛdhaḥ |
pibatu | somam | varuṇaḥ | dhṛta-vrataḥ | aśvi-bhyām | uṣasā | sa-jūḥ ||1.44.14||
tvam | agne | vasūn | iha | rudrān | ādityān | uta |
yaja | su-adhvaram | janam | manu-jātam | ghṛta-pruṣam ||1.45.1||
śruṣṭī-vānaḥ | hi | dāśuṣe | devāḥ | agne | vicetasaḥ |
tān | rohit-aśva | girvaṇaḥ | trayaḥ-triṁśatam | ā | vaha ||1.45.2||
priyamedha-vat | atri-vat | jāta-vedaḥ | virūpa-vat |
aṅgirasvat | mahi-vrata | praskaṇvasya | śrudhi | havam ||1.45.3||
mahi-keravaḥ | ūtaye | priya-medhāḥ | ahūṣata |
rājantam | adhvarāṇām | agnim | śukreṇa | śociṣā ||1.45.4||
ghṛta-āhavana | santya | imāḥ | ūm̐ iti | su | śrudhi | giraḥ |
yābhiḥ | kaṇvasya | sūnavaḥ | havante | avase | tvā ||1.45.5||
tvām | citraśravaḥ-tama | havante | vikṣu | jantavaḥ |
śociḥ-keśam | puru-priya | agne | havyāya | voḻhave ||1.45.6||
ni | tvā | hotāram | ṛtvijam | dadhire | vasuvit-tamam |
śrut-karṇam | saprathaḥ-tamam | viprāḥ | agne | diviṣṭiṣu ||1.45.7||
ā | tvā | viprāḥ | acucyavuḥ | suta-somāḥ | abhi | prayaḥ |
bṛhat | bhāḥ | bibhrataḥ | haviḥ | agne | martāya | dāśuṣe ||1.45.8||
prātaḥ-yāvnaḥ | sahaḥ-kṛta | soma-peyāya | santya |
iha | adya | daivyam | janam | barhiḥ | ā | sādaya | vaso iti ||1.45.9||
arvāñcam | daivyam | janam | agne | yakṣva | sahūti-bhiḥ |
ayam | somaḥ | su-dānavaḥ | tam | pāta | tiraḥ-ahnyam ||1.45.10||
eṣo iti | uṣāḥ | apūrvyā | vi | ucchati | priyā | divaḥ |
stuṣe | vām | aśvinā | bṛhat ||1.46.1||
yā | dasrā | sindhu-mātarā | manotarā | rayīṇām |
dhiyā | devā | vasu-vidā ||1.46.2||
vacyante | vām | kakuhāsaḥ | jūrṇāyām | adhi | viṣṭapi |
yat | vām | rathaḥ | vi-bhiḥ | patāt ||1.46.3||
haviṣā | jāraḥ | apām | piparti | papuriḥ | narā |
pitā | kuṭasya | carṣaṇiḥ ||1.46.4||
ā-dāraḥ | vām | matīnām | nāsatyā | mata-vacasā |
pātam | somasya | dhṛṣṇu-yā ||1.46.5||
yā | naḥ | pīparat | aśvinā | jyotiṣmatī | tamaḥ | tiraḥ |
tām | asme iti | rāsāthām | iṣam ||1.46.6||
ā | naḥ | nāvā | matīnām | yātam | pārāya | gantave |
yuñjāthām | aśvinā | ratham ||1.46.7||
aritram | vām | divaḥ | pṛthu | tīrthe | sindhūnām | rathaḥ |
dhiyā | yuyujre | indavaḥ ||1.46.8||
divaḥ | kaṇvāsaḥ | indavaḥ | vasu | sindhūnām | pade |
svam | vavrim | kuha | dhitsathaḥ ||1.46.9||
abhūt | ūm̐ iti | bhāḥ | ūm̐ iti | aṁśave | hiraṇyam | prati | sūryaḥ |
vi | akhyat | jihvayā | asitaḥ ||1.46.10||
abhūt | ūm̐ iti | pāram | etave | panthāḥ | ṛtasya | sādhu-yā |
adarśi | vi | srutiḥ | divaḥ ||1.46.11||
tat-tat | it | aśvinoḥ | avaḥ | jaritā | prati | bhūṣati |
made | somasya | pipratoḥ ||1.46.12||
vavasānā | vivasvati | somasya | pītyā | girā |
manuṣvat | śambhū iti śam-bhū | ā | gatam ||1.46.13||
yuvoḥ | uṣāḥ | anu | śriyam | pari-jmanoḥ | upa-ācarat |
ṛtā | vanathaḥ | aktu-bhiḥ ||1.46.14||
ubhā | pibatam | aśvinā | ubhā | naḥ | śarma | yacchatam |
avidriyābhiḥ | ūtibhiḥ ||1.46.15||
ayam | vām | madhumat-tamaḥ | sutaḥ | somaḥ | ṛta-vṛdhā |
tam | aśvinā | pibatam | tiraḥ-ahnyam | dhattam | ratnāni | dāśuṣe ||1.47.1||
tri-vandhureṇa | tri-vṛtā | su-peśasā | rathena | ā | yātam | aśvinā |
kaṇvāsaḥ | vām | brahma | kṛṇvanti | adhvare | teṣām | su | śṛṇutam | havam ||1.47.2||
aśvinā | madhumat-tamam | pātam | somam | ṛta-vṛdhā |
atha | adya | dasrā | vasu | bibhratā | rathe | dāśvāṁsam | upa | gacchatam ||1.47.3||
tri-sadhasthe | barhiṣi | viśva-vedasā | madhvā | yajñam | mimikṣatam |
kaṇvāsaḥ | vām | suta-somāḥ | abhi-dyavaḥ | yuvām | havante | aśvinā ||1.47.4||
yābhiḥ | kaṇvam | abhiṣṭi-bhiḥ | pra | āvatam | yuvam | aśvinā |
tābhiḥ | su | asmān | avatam | śubhaḥ | patī iti | pātam | somam | ṛta-vṛdhā ||1.47.5||
su-dāse | dasrā | vasu | bibhratā | rathe | pṛkṣaḥ | vahatam | aśvinā |
rayim | samudrāt | uta | vā | divaḥ | pari | asme iti | dhattam | puru-spṛham ||1.47.6||
yat | nāsatyā | parā-vati | yat | vā | sthaḥ | adhi | turvaśe |
ataḥ | rathena | su-vṛtā | naḥ | ā | gatam | sākam | sūryasya | raśmi-bhiḥ ||1.47.7||
arvāñcā | vām | saptayaḥ | adhvara-śriyaḥ | vahantu | savanā | it | upa |
iṣam | pṛñcantā | su-kṛte | su-dānave | ā | barhiḥ | sīdatam | narā ||1.47.8||
tena | nāsatyā | ā | gatam | rathena | sūrya-tvacā |
yena | śaśvat | ūhathuḥ | dāśuṣe | vasu | madhvaḥ | somasya | pītaye ||1.47.9||
ukthebhiḥ | arvāk | avase | puruvasū iti puru-vasū | arkaiḥ | ca | ni | hvayāmahe |
śaśvat | kaṇvānām | sadasi | priye | hi | kam | somam | papathuḥ | aśvinā ||1.47.10||
saha | vāmena | naḥ | uṣaḥ | vi | uccha | duhitaḥ | divaḥ |
saha | dyumnena | bṛhatā | vibhā-vari | rāyā | devi | dāsvatī ||1.48.1||
aśva-vatīḥ | go-matīḥ | viśva-suvidaḥ | bhūri | cyavanta | vastave |
ut | īraya | prati | mā | sūnṛtāḥ | uṣaḥ | coda | rādhaḥ | maghonām ||1.48.2||
uvāsa | uṣāḥ | ucchāt | ca | nu | devī | jīrā | rathānām |
ye | asyāḥ | ā-caraṇeṣu | dadhrire | samudre | na | śravasyavaḥ ||1.48.3||
uṣaḥ | ye | te | pra | yāmeṣu | yuñjate | manaḥ | dānāya | sūrayaḥ |
atra | aha | tat | kaṇvaḥ | eṣām | kaṇva-tamaḥ | nāma | gṛṇāti | nṛṇām ||1.48.4||
ā | gha | yoṣā-iva | sūnarī | uṣāḥ | yāti | pra-bhuñjatī |
jarayantī | vṛjanam | pat-vat | īyate | ut | pātayati | pakṣiṇaḥ ||1.48.5||
vi | yā | sṛjati | samanam | vi | arthinaḥ | padam | na | veti | odatī |
vayaḥ | nakiḥ | te | paptivāṁsaḥ | āsate | vi-uṣṭau | vājinī-vati ||1.48.6||
eṣā | ayukta | parā-vataḥ | sūryasya | ut-ayanāt | adhi |
śatam | rathebhiḥ | su-bhagā | uṣāḥ | iyam | vi | yāti | abhi | mānuṣān ||1.48.7||
viśvam | asyāḥ | nanāma | cakṣase | jagat | jyotiḥ | kṛṇoti | sūnarī |
apa | dveṣaḥ | maghonī | duhitā | divaḥ | uṣāḥ | ucchat | apa | sridhaḥ ||1.48.8||
uṣaḥ | ā | bhāhi | bhānunā | candreṇa | duhitaḥ | divaḥ |
ā-vahantī | bhūri | asmabhyam | saubhagam | vi-ucchantī | diviṣṭiṣu ||1.48.9||
viśvasya | hi | prāṇanam | jīvanam | tve iti | vi | yat | ucchasi | sūnari |
sā | naḥ | rathena | bṛhatā | vibhā-vari | śrudhi | citra-maghe | havam ||1.48.10||
uṣaḥ | vājam | hi | vaṁsva | yaḥ | citraḥ | mānuṣe | jane |
tena | ā | vaha | su-kṛtaḥ | adhvarān | upa | ye | tvā | gṛṇanti | vahnayaḥ ||1.48.11||
viśvān | devān | ā | vaha | soma-pītaye | antarikṣāt | uṣaḥ | tvam |
sā | asmāsu | dhāḥ | go-mat | aśva-vat | ukthyam | uṣaḥ | vājam | su-vīryam ||1.48.12||
yasyāḥ | ruśantaḥ | arcayaḥ | prati | bhadrāḥ | adṛkṣata |
sā | naḥ | rayim | viśva-vāram | su-peśasam | uṣāḥ | dadātu | sugmyam ||1.48.13||
ye | cit | hi | tvām | ṛṣayaḥ | pūrve | ūtaye | juhūre | avase | mahi |
sā | naḥ | stomān | abhi | gṛṇīhi | rādhasā | uṣaḥ | śukreṇa | śociṣā ||1.48.14||
uṣaḥ | yat | adya | bhānunā | vi | dvārau | ṛṇavaḥ | divaḥ |
pra | naḥ | yacchatāt | avṛkam | pṛthu | chardiḥ | pra | devi | go-matīḥ | iṣaḥ ||1.48.15||
sam | naḥ | rāyā | bṛhatā | viśva-peśasā | mimikṣva | sam | iḻābhiḥ | ā |
sam | dyumnena | viśva-turā | uṣaḥ | mahi | sam | vājaiḥ | vājinī-vati ||1.48.16||
uṣaḥ | bhadrebhiḥ | ā | gahi | divaḥ | cit | rocanāt | adhi |
vahantu | aruṇa-psavaḥ | upa | tvā | sominaḥ | gṛham ||1.49.1||
su-peśasam | su-kham | ratham | yam | adhi-asthāḥ | uṣaḥ | tvam |
tena | su-śravasam | janam | pra | ava | adya | duhitaḥ | divaḥ ||1.49.2||
vayaḥ | cit | te | patatriṇaḥ | dvi-pat | catuḥ-pat | arjuni |
uṣaḥ | pra | āran | ṛtūn | anu | divaḥ | antebhyaḥ | pari ||1.49.3||
vi-ucchantī | hi | raśmi-bhiḥ | viśvam | ā-bhāsi | rocanam |
tām | tvām | uṣaḥ | vasu-yavaḥ | gīḥ-bhiḥ | kaṇvāḥ | ahūṣata ||1.49.4||
ut | ūm̐ iti | tyam | jāta-vedasam | devam | vahanti | ketavaḥ |
dṛśe | viśvāya | sūryam ||1.50.1||
apa | tye | tāyavaḥ | yathā | nakṣatrā | yanti | aktu-bhiḥ |
sūrāya | viśva-cakṣase ||1.50.2||
adṛśram | asya | ketavaḥ | vi | raśmayaḥ | janān | anu |
bhrājantaḥ | agnayaḥ | yathā ||1.50.3||
taraṇiḥ | viśva-darśataḥ | jyotiḥ-kṛt | asi | sūrya |
viśvam | ā | bhāsi | rocanam ||1.50.4||
pratyaṅ | devānām | viśaḥ | pratyaṅ | ut | eṣi | mānuṣān |
pratyaṅ | viśvam | svaḥ | dṛśe ||1.50.5||
yena | pāvaka | cakṣasā | bhuraṇyantam | janān | anu |
tvam | varuṇa | paśyasi ||1.50.6||
vi | dyām | eṣi | rajaḥ | pṛthu | ahā | mimānaḥ | aktu-bhiḥ |
paśyan | janmāni | sūrya ||1.50.7||
sapta | tvā | haritaḥ | rathe | vahanti | deva | sūrya |
śociḥ-keśam | vi-cakṣaṇa ||1.50.8||
ayukta | sapta | śundhyuvaḥ | sūraḥ | rathasya | naptyaḥ |
tābhiḥ | yāti | svayukti-bhiḥ ||1.50.9||
ut | vayam | tamasaḥ | pari | jyotiḥ | paśyantaḥ | ut-taram |
devam | deva-trā | sūryam | aganma | jyotiḥ | ut-tamam ||1.50.10||
ut-yan | adya | mitra-mahaḥ | ā-rohan | ut-tarām | divam |
hṛt-rogam | mama | sūrya | harimāṇam | ca | nāśaya ||1.50.11||
śukeṣu | me | harimāṇam | ropaṇākāsu | dadhmasi |
atho iti | hāridraveṣu | me | harimāṇam | ni | dadhmasi ||1.50.12||
ut | agāt | ayam | ādityaḥ | viśvena | sahasā | saha |
dviṣantam | mahyam | randhayan | mo iti | aham | dviṣate | radham ||1.50.13||
abhi | tyam | meṣam | puru-hūtam | ṛgmiyam | indram | gīḥ-bhiḥ | madata | vasvaḥ | arṇavam |
yasya | dyāvaḥ | na | vi-caranti | mānuṣā | bhuje | maṁhiṣṭham | abhi | vipram | arcata ||1.51.1||
abhi | īm | avanvan | su-abhiṣṭim | ūtayaḥ | antarikṣa-prām | taviṣībhiḥ | ā-vṛtam |
indram | dakṣāsaḥ | ṛbhavaḥ | mada-cyutam | śata-kratum | javanī | sūnṛtā | ā | aruhat ||1.51.2||
tvam | gotram | aṅgiraḥ-bhyaḥ | avṛṇoḥ | apa | uta | atraye | śata-dureṣu | gātu-vit |
sasena | cit | vi-madāya | avahaḥ | vasu | ājau | adrim | vavasānasya | nartayan ||1.51.3||
tvam | apām | api-dhānā | avṛṇoḥ | apa | adhārayaḥ | parvate | dānu-mat | vasu |
vṛtram | yat | indra | śavasā | avadhīḥ | ahim | āt | it | sūryam | divi | ā | arohayaḥ | dṛśe ||1.51.4||
tvam | māyābhiḥ | apa | māyinaḥ | adhamaḥ | svadhābhiḥ | ye | adhi | śuptau | ajuhvata |
tvam | piproḥ | nṛ-manaḥ | pra | arujaḥ | puraḥ | pra | ṛjiścānam | dasyu-hatyeṣu | āvitha ||1.51.5||
tvam | kutsam | śuṣṇa-hatyeṣu | āvitha | arandhayaḥ | atithi-gvāya | śambaram |
mahāntam | cit | arbudam | ni | kramīḥ | padā | sanāt | eva | dasyu-hatyāya | jajñiṣe ||1.51.6||
tve iti | viśvā | taviṣī | sadhryak | hitā | tava | rādhaḥ | soma-pīthāya | harṣate |
tava | vajraḥ | cikite | bāhvoḥ | hitaḥ | vṛśca | śatroḥ | ava | viśvāni | vṛṣṇyā ||1.51.7||
vi | jānīhi | āryān | ye | ca | dasyavaḥ | barhiṣmate | randhaya | śāsat | avratān |
śākī | bhava | yajamānasya | coditā | viśvā | it | tā | te | sadha-mādeṣu | cākana ||1.51.8||
anu-vratāya | randhayan | apa-vratān | ā-bhūbhiḥ | indraḥ | śnathayan | anābhuvaḥ |
vṛddhasya | cit | vardhataḥ | dyām | inakṣataḥ | stavānaḥ | vamraḥ | vi | jaghāna | sam-dihaḥ ||1.51.9||
takṣat | yat | te | uśanā | sahasā | sahaḥ | vi | rodasī iti | majmanā | bādhate | śavaḥ |
ā | tvā | vātasya | nṛ-manaḥ | manaḥ-yujaḥ | ā | pūryamāṇam | avahan | abhi | śravaḥ ||1.51.10||
mandiṣṭa | yat | uśane | kāvye | sacā | indraḥ | vaṅkū iti | vaṅku-tarā | adhi | tiṣṭhati |
ugraḥ | yayim | niḥ | apaḥ | srotasā | asṛjat | vi | śuṣṇasya | dṛṁhitāḥ | airayat | puraḥ ||1.51.11||
ā | sma | ratham | vṛṣa-pāneṣu | tiṣṭhasi | śāryātasya | pra-bhṛtāḥ | yeṣu | mandase |
indra | yathā | suta-someṣu | cākanaḥ | anarvāṇam | ślokam | ā | rohase | divi ||1.51.12||
adadāḥ | arbhām | mahate | vacasyave | kakṣīvate | vṛcayām | indra | sunvate |
menā | abhavaḥ | vṛṣaṇaśvasya | sukrato iti su-krato | viśvā | it | tā | te | savaneṣu | pra-vācyā ||1.51.13||
indraḥ | aśrāyi | su-dhyaḥ | nireke | pajreṣu | stomaḥ | duryaḥ | na | yūpaḥ |
aśva-yuḥ | gavyuḥ | ratha-yuḥ | vasu-yuḥ | indraḥ | it | rāyaḥ | kṣayati | pra-yantā ||1.51.14||
idam | namaḥ | vṛṣabhāya | sva-rāje | satya-śuṣmāya | tavase | avāci |
asmin | indra | vṛjane | sarva-vīrāḥ | smat | sūri-bhiḥ | tava | śarman | syāma ||1.51.15||
tyam | su | meṣam | mahaya | svaḥ-vidam | śatam | yasya | su-bhvaḥ | sākam | īrate |
atyam | na | vājam | havana-syadam | ratham | ā | indram | vavṛtyām | avase | suvṛkti-bhiḥ ||1.52.1||
saḥ | parvataḥ | na | dharuṇeṣu | acyutaḥ | sahasram-ūtiḥ | taviṣīṣu | vavṛdhe |
indraḥ | yat | vṛtram | avadhīt | nadī-vṛtam | ubjan | arṇāṁsi | jarhṛṣāṇaḥ | andhasā ||1.52.2||
saḥ | hi | dvaraḥ | dvariṣu | vavraḥ | ūdhani | candra-budhnaḥ | mada-vṛddhaḥ | manīṣi-bhiḥ |
indram | tam | ahve | su-apasyayā | dhiyā | maṁhiṣṭha-rātim | saḥ | hi | papriḥ | andhasaḥ ||1.52.3||
ā | yam | pṛṇanti | divi | sadma-barhiṣaḥ | samudram | na | su-bhvaḥ | svāḥ | abhiṣṭayaḥ |
tam | vṛtra-hatye | anu | tasthuḥ | ūtayaḥ | śuṣmāḥ | indram | avātāḥ | ahruta-psavaḥ ||1.52.4||
abhi | sva-vṛṣṭim | made | asya | yudhyataḥ | raghvīḥ-iva | pravaṇe | sasruḥ | ūtayaḥ |
indraḥ | yat | vajrī | dhṛṣamāṇaḥ | andhasā | bhinat | valasya | paridhīn-iva | tritaḥ ||1.52.5||
pari | īm | ghṛṇā | carati | titviṣe | śavaḥ | apaḥ | vṛtvī | rajasaḥ | budhnam | ā | aśayat |
vṛtrasya | yat | pravaṇe | duḥ-gṛbhiśvanaḥ | ni-jaghantha | hanvoḥ | indra | tanyatum ||1.52.6||
hradam | na | hi | tvā | ni-ṛṣanti | ūrmayaḥ | brahmāṇi | indra | tava | yāni | vardhanā |
tvaṣṭā | cit | te | yujyam | vavṛdhe | śavaḥ | tatakṣa | vajram | abhibhūti-ojasam ||1.52.7||
jaghanvān | ūm̐ iti | hari-bhiḥ | saṁbhṛtakrato iti saṁbhṛta-krato | indra | vṛtram | manuṣe | gātu-yan | apaḥ |
ayacchathāḥ | bāhvoḥ | vajram | āyasam | adhārayaḥ | divi | ā | sūryam | dṛśe ||1.52.8||
bṛhat | sva-candram | ama-vat | yat | ukthyam | akṛṇvata | bhiyasā | rohaṇam | divaḥ |
yat | mānuṣa-pradhanāḥ | indram | ūtayaḥ | svaḥ | nṛ-sācaḥ | marutaḥ | amadan | anu ||1.52.9||
dyauḥ | cit | asya | ama-vān | aheḥ | svanāt | ayoyavīt | bhiyasā | vajraḥ | indra | te |
vṛtrasya | yat | badbadhānasya | rodasī iti | made | sutasya | śavasā | abhinat | śiraḥ ||1.52.10||
yat | it | nu | indra | pṛthivī | daśa-bhujiḥ | ahāni | viśvā | tatananta | kṛṣṭayaḥ |
atra | aha | te | magha-van | vi-śrutam | sahaḥ | dyām | anu | śavasā | barhaṇā | bhuvat ||1.52.11||
tvam | asya | pāre | rajasaḥ | vi-omanaḥ | svabhūti-ojāḥ | avase | dhṛṣat-manaḥ |
cakṛṣe | bhūmim | prati-mānam | ojasaḥ | apaḥ | svariti svaḥ | pari-bhūḥ | eṣi | ā | divam ||1.52.12||
tvam | bhuvaḥ | prati-mānam | pṛthivyāḥ | ṛṣva-vīrasya | bṛhataḥ | patiḥ | bhūḥ |
viśvam | ā | aprāḥ | antarikṣam | mahi-tvā | satyam | addhā | nakiḥ | anyaḥ | tvā-vān ||1.52.13||
na | yasya | dyāvāpṛthivī iti | anu | vyacaḥ | na | sindhavaḥ | rajasaḥ | antam | ānaśuḥ |
na | uta | sva-vṛṣṭim | made | asya | yudhyataḥ | ekaḥ | anyat | cakṛṣe | viśvam | ānuṣak ||1.52.14||
ārcan | atra | marutaḥ | sasmin | ājau | viśve | devāsaḥ | amadan | anu | tvā |
vṛtrasya | yat | bhṛṣṭi-matā | vadhena | ni | tvam | indra | prati | ānam | jaghantha ||1.52.15||
ni | ūm̐ iti | su | vācam | pra | mahe | bharāmahe | giraḥ | indrāya | sadane | vivasvataḥ |
nu | cit | hi | ratnam | sasatām-iva | avidat | na | duḥ-stutiḥ | draviṇaḥ-deṣu | śasyate ||1.53.1||
duraḥ | aśvasya | duraḥ | indra | goḥ | asi | duraḥ | yavasya | vasunaḥ | inaḥ | patiḥ |
śikṣā-naraḥ | pra-divaḥ | akāma-karśanaḥ | sakhā | sakhi-bhyaḥ | tam | idam | gṛṇīmasi ||1.53.2||
śacī-vaḥ | indra | puru-kṛt | dyumat-tama | tava | it | idam | abhitaḥ | cekite | vasu |
ataḥ | sam-gṛbhya | abhi-bhūte | ā | bhara | mā | tvā-yataḥ | jarituḥ | kāmam | ūnayīḥ ||1.53.3||
ebhiḥ | dyu-bhiḥ | su-manāḥ | ebhiḥ | indu-bhiḥ | niḥ-undhānaḥ | amatim | gobhiḥ | aśvinā |
indreṇa | dasyum | darayantaḥ | indu-bhiḥ | yuta-dveṣasaḥ | sam | iṣā | rabhemahi ||1.53.4||
sam | indra | rāyā | sam | iṣā | rabhemahi | sam | vājebhiḥ | puru-candraiḥ | abhidyu-bhiḥ |
sam | devyā | pra-matyā | vīra-śuṣmayā | go-agrayā | aśva-vatyā | rabhemahi ||1.53.5||
te | tvā | madāḥ | amadan | tāni | vṛṣṇyā | te | somāsaḥ | vṛtra-hatyeṣu | sat-pate |
yat | kārave | daśa | vṛtrāṇi | aprati | barhiṣmate | ni | sahasrāṇi | barhayaḥ ||1.53.6||
yudhā | yudham | upa | gha | it | eṣi | dhṛśṇu-yā | purā | puram | sam | idam | haṁsi | ojasā |
namyā | yat | indra | sakhyā | parā-vati | ni-barhayaḥ | namucim | nāma | māyinam ||1.53.7||
tvam | karañjam | uta | parṇayam | vadhīḥ | tejiṣṭhayā | atithi-gvasya | vartanī |
tvam | śatā | vaṅgṛdasya | abhinat | puraḥ | ananu-daḥ | pari-sūtāḥ | ṛjiśvanā ||1.53.8||
tvam | etān | jana-rājñaḥ | dviḥ | daśa | abandhunā | su-śravasā | upa-jagmuṣaḥ |
ṣaṣṭim | sahasrā | navatim | nava | śrutaḥ | ni | cakreṇa | rathyā | duḥ-padā | avṛṇak ||1.53.9||
tvam | āvitha | su-śravasam | tava | ūti-bhiḥ | tava | trāma-bhiḥ | indra | tūrvayāṇam |
tvam | asmai | kutsam | atithi-gvam | āyum | mahe | rājñe | yūne | arandhanāyaḥ ||1.53.10||
ye | ut-ṛci | indra | deva-gopāḥ | sakhāyaḥ | te | śiva-tamāḥ | asāma |
tvām | stoṣāma | tvayā | su-vīrāḥ | drāghīyaḥ | āyuḥ | pra-taram | dadhānāḥ ||1.53.11||
mā | naḥ | asmin | magha-van | pṛt-su | aṁhasi | nahi | te | antaḥ | śavasaḥ | pari-naśe |
akrandayaḥ | nadyaḥ | roruvat | vanā | kathā | na | kṣoṇīḥ | bhiyasā | sam | ārata ||1.54.1||
arca | śakrāya | śākine | śacī-vate | śṛṇvantam | indram | mahayan | abhi | stuhi |
yaḥ | dhṛṣṇunā | śavasā | rodasī iti | ubhe iti | vṛṣā | vṛṣa-tvā | vṛṣabhaḥ | ni-ṛñjate ||1.54.2||
arca | dive | bṛhate | śūṣyam | vacaḥ | sva-kṣatram | yasya | dhṛṣataḥ | dhṛṣat | manaḥ |
bṛhat-śravāḥ | asuraḥ | barhaṇā | kṛtaḥ | puraḥ | hari-bhyām | vṛṣabhaḥ | rathaḥ | hi | saḥ ||1.54.3||
tvam | divaḥ | bṛhataḥ | sānu | kopayaḥ | ava | tmanā | dhṛṣatā | śambaram | bhinat |
yat | māyinaḥ | vrandinaḥ | mandinā | dhṛṣat | śitām | gabhastim | aśanim | pṛtanyasi ||1.54.4||
ni | yat | vṛṇakṣi | śvasanasya | mūrdhani | śuṣṇasya | cit | vrandinaḥ | roruvat | vanā |
prācīnena | manasā | barhaṇā-vatā | yat | adya | cit | kṛṇavaḥ | kaḥ | tvā | pari ||1.54.5||
tvam | āvitha | naryam | turvaśam | yadum | tvam | turvītim | vayyam | śatakrato iti śata-krato |
tvam | ratham | etaśam | kṛtvye | dhane | tvam | puraḥ | navatim | dambhayaḥ | nava ||1.54.6||
saḥ | gha | rājā | sat-patiḥ | śūśuvat | janaḥ | rāta-havyaḥ | prati | yaḥ | śāsam | invati |
ukthā | vā | yaḥ | abhi-gṛṇāti | rādhasā | dānuḥ | asmai | uparā | pinvate | divaḥ ||1.54.7||
asamam | kṣatram | asamā | manīṣā | pra | soma-pāḥ | apasā | santu | neme |
ye | te | indra | daduṣaḥ | vardhayanti | mahi | kṣatram | sthaviram | vṛṣṇyam | ca ||1.54.8||
tubhya | it | ete | bahulāḥ | adri-dugdhāḥ | camū-sadaḥ | camasāḥ | indra-pānāḥ |
vi | aśnuhi | tarpaya | kāmam | eṣām | atha | manaḥ | vasu-deyāya | kṛṣva ||1.54.9||
apām | atiṣṭhat | dharuṇa-hvaram | tamaḥ | antaḥ | vṛtrasya | jaṭhareṣu | parvataḥ |
abhi | īm | indraḥ | nadyaḥ | vavriṇā | hitāḥ | viśvāḥ | anu-sthāḥ | pravaṇeṣu | jighnate ||1.54.10||
saḥ | śe-vṛdham | adhi | dhāḥ | dyumnam | asme iti | mahi | kṣatram | janāṣāṭ | indra | tavyam |
rakṣa | ca | naḥ | maghonaḥ | pāhi | sūrīn | rāye | ca | naḥ | su-apatyai | iṣe | dhāḥ ||1.54.11||
divaḥ | cit | asya | varimā | vi | paprathe | indram | na | mahnā | pṛthivī | cana | prati |
bhīmaḥ | tuviṣmān | carṣaṇi-bhyaḥ | ā-tapaḥ | śiśīte | vajram | tejase | na | vaṁsagaḥ ||1.55.1||
saḥ | arṇavaḥ | na | nadyaḥ | samudriyaḥ | prati | gṛbhṇāti | vi-śritāḥ | varīma-bhiḥ |
indraḥ | somasya | pītaye | vṛṣa-yate | sanāt | saḥ | yudhmaḥ | ojasā | panasyate ||1.55.2||
tvam | tam | indra | parvatam | na | bhojase | mahaḥ | nṛmṇasya | dharmaṇām | irajyasi |
pra | vīryeṇa | devatā | ati | cekite | viśvasmai | ugraḥ | karmaṇe | puraḥ-hitaḥ ||1.55.3||
saḥ | it | vane | namasyu-bhiḥ | vacasyate | cāru | janeṣu | pra-bruvāṇaḥ | indriyam |
vṛṣā | chanduḥ | bhavati | haryataḥ | vṛṣā | kṣemeṇa | dhenām | maghav-ā | yat | invati ||1.55.4||
saḥ | it | mahāni | sam-ithāni | majmanā | kṛṇoti | yudhmaḥ | ojasā | janebhyaḥ |
adha | cana | śrat | dadhati | tviṣi-mate | indrāya | vajram | ni-ghanighnate | vadham ||1.55.5||
saḥ | hi | śravasyuḥ | sadanāni | kṛtrimā | kṣmayā | vṛdhānaḥ | ojasā | vi-nāśayan |
jyotīṁṣi | kṛṇvan | avṛkāṇi | yajyave | ava | su-kratuḥ | sartavai | apaḥ | sṛjat ||1.55.6||
dānāya | manaḥ | soma-pāvan | astu | te | arvāñcā | harī iti | vandana-śrut | ā | kṛdhi |
yamiṣṭhāsaḥ | sārathayaḥ | ye | indra | te | na | tvā | ketāḥ | ā | dabhnuvanti | bhūrṇayaḥ ||1.55.7||
apra-kṣitam | vasu | bibharṣi | hastayoḥ | aṣāḻham | sahaḥ | tanvi | śrutaḥ | dadhe |
ā-vṛtāsaḥ | avatāsaḥ | na | kartṛ-bhiḥ | tanūṣu | te | kratavaḥ | indra | bhūrayaḥ ||1.55.8||
eṣaḥ | pra | pūrvīḥ | ava | tasya | camriṣaḥ | atyaḥ | na | yoṣām | ut | ayaṁsta | bhurvaṇiḥ |
dakṣam | mahe | pāyayate | hiraṇyayam | ratham | ā-vṛtya | hari-yogam | ṛbhvasam ||1.56.1||
tam | gūrtayaḥ | neman-iṣaḥ | parīṇasaḥ | samudram | na | sam-caraṇe | saniṣyavaḥ |
patim | dakṣasya | vidathasya | nu | sahaḥ | girim | na | venāḥ | adhi | roha | tejasā ||1.56.2||
saḥ | turvaṇiḥ | mahān | areṇu | pauṁsye | gireḥ | bhṛṣṭiḥ | na | bhrājate | tujā | śavaḥ |
yena | śuṣṇam | māyinam | āyasaḥ | made | dudhraḥ | ābhūṣu | ramayat | ni | dāmani ||1.56.3||
devī | yadi | taviṣī | tvā-vṛdhā | ūtaye | indram | sisakti | uṣasam | na | sūryaḥ |
yaḥ | dhṛṣṇunā | śavasā | bādhate | tamaḥ | iyarti | reṇum | bṛhat | arhari-svaniḥ ||1.56.4||
vi | yat | tiraḥ | dharuṇam | acyutam | rajaḥ | atisthipaḥ | divaḥ | ātāsu | barhaṇā |
svaḥ-mīḻhe | yat | made | indra | harṣyā | ahan | vṛtram | niḥ | apām | aubjaḥ | arṇavam ||1.56.5||
tvam | divaḥ | dharuṇam | dhiṣe | ojasā | pṛthivyāḥ | indra | sadaneṣu | māhinaḥ |
tvam | sutasya | made | ariṇāḥ | apaḥ | vi | vṛtrasya | samayā | pāṣyā | arujaḥ ||1.56.6||
pra | maṁhiṣṭhāya | bṛhate | bṛhat-raye | satya-śuṣmāya | tavase | matim | bhare |
apām-iva | pravaṇe | yasya | duḥ-dharam | rādhaḥ | viśva-āyu | śavase | apa-vṛtam ||1.57.1||
adha | te | viśvam | anu | ha | asat | iṣṭaye | āpaḥ | nimnā-iva | savanā | haviṣmataḥ |
yat | parvate | na | sam-aśīta | haryataḥ | indrasya | vajraḥ | śnathitā | hiraṇyayaḥ ||1.57.2||
asmai | bhīmāya | namasā | sam | adhvare | uṣaḥ | na | śubhre | ā | bhara | panīyase |
yasya | dhāma | śravase | nāma | indriyam | jyotiḥ | akāri | haritaḥ | na | ayase ||1.57.3||
ime | te | indra | te | vayam | puru-stuta | ye | tvā | ā-rabhya | carāmasi | prabhuvaso iti prabhu-vaso |
nahi | tvat | anyaḥ | girvaṇaḥ | giraḥ | saghat | kṣoṇīḥ-iva | prati | naḥ | harya | tat | vacaḥ ||1.57.4||
bhūri | te | indra | vīryam | tava | smasi | asya | stotuḥ | magha-van | kāmam | ā | pṛṇa |
anu | te | dyauḥ | bṛhatī | vīryam | mame | iyam | ca | te | pṛthivī | neme | ojase ||1.57.5||
tvam | tam | indra | parvatam | mahām | urum | vajreṇa | vajrin | parva-śaḥ | cakartitha |
ava | asṛjaḥ | ni-vṛtāḥ | sartavai | apaḥ | satrā | viśvam | dadhiṣe | kevalam | sahaḥ ||1.57.6||
nu | cit | sahaḥ-jāḥ | amṛtaḥ | ni | tundate | hotā | yat | dūtaḥ | abhavat | vivasvataḥ |
vi | sādhiṣṭhebhiḥ | pathi-bhiḥ | rajaḥ | mame | ā | deva-tātā | haviṣā | vivāsati ||1.58.1||
ā | svam | adma | yuvamānaḥ | ajaraḥ | tṛṣu | aviṣyan | ataseṣu | tiṣṭhati |
atyaḥ | na | pṛṣṭham | pruṣitasya | rocate | divaḥ | na | sānu | stanayan | acikradat ||1.58.2||
krāṇā | rudrebhiḥ | vasu-bhiḥ | puraḥ-hitaḥ | hotā | ni-sattaḥ | rayiṣāṭ | amartyaḥ |
rathaḥ | na | vikṣu | ṛñjasānaḥ | āyuṣu | vi | ānuṣak | vāryā | devaḥ | ṛṇvati ||1.58.3||
vi | vāta-jūtaḥ | ataseṣu | tiṣṭhate | vṛthā | juhūbhiḥ | sṛṇyā | tuvi-svaṇiḥ |
tṛṣu | yat | agne | vaninaḥ | vṛṣa-yase | kṛṣṇam | te | ema | ruśat-ūrme | ajara ||1.58.4||
tapuḥ-jambhaḥ | vane | ā | vāta-coditaḥ | yūthe | na | sāhvān | ava | vāti | vaṁsagaḥ |
abhi-vrajan | akṣitam | pājasā | rajaḥ | sthātuḥ | caratham | bhayate | patatriṇaḥ ||1.58.5||
dadhuḥ | tvā | bhṛgavaḥ | mānuṣeṣu | ā | rayim | na | cārum | su-havam | janebhyaḥ |
hotāram | agne | atithim | vareṇyam | mitram | na | śevam | divyāya | janmane ||1.58.6||
hotāram | sapta | juhvaḥ | yajiṣṭham | yam | vāghataḥ | vṛṇate | adhvareṣu |
agnim | viśveṣām | aratim | vasūnām | saparyāmi | prayasā | yāmi | ratnam ||1.58.7||
acchidrā | sūno iti | sahasaḥ | naḥ | adya | stotṛ-bhyaḥ | mitra-mahaḥ | śarma | yaccha |
agne | gṛṇantam | aṁhasaḥ | uruṣya | ūrjaḥ | napāt | pūḥ-bhiḥ | āyasībhiḥ ||1.58.8||
bhava | varūtham | gṛṇate | vibhā-vaḥ | bhava | magha-van | maghavat-bhyaḥ | śarma |
uruṣya | agne | aṁhasaḥ | gṛṇantam | prātaḥ | makṣu | dhiyā-vasuḥ | jagamyāt ||1.58.9||
vayāḥ | it | agne | agnayaḥ | te | anye | tve iti | viśve | amṛtāḥ | mādayante |
vaiśvānara | nābhiḥ | asi | kṣitīnām | sthūṇā-iva | janān | upa-mit | yayantha ||1.59.1||
mūrdhā | divaḥ | nābhiḥ | agniḥ | pṛthivyāḥ | atha | abhavat | aratiḥ | rodasyoḥ |
tam | tvā | devāsaḥ | ajanayanta | devam | vaiśvānara | jyotiḥ | it | āryāya ||1.59.2||
ā | sūrye | na | raśmayaḥ | dhruvāsaḥ | vaiśvānare | dadhire | agnā | vasūni |
yā | parvateṣu | oṣadhīṣu | ap-su | yā | mānuṣeṣu | asi | tasya | rājā ||1.59.3||
bṛhatī iveti bṛhatī-iva | sūnave | rodasī iti | giraḥ | hotā | manuṣyaḥ | na | dakṣaḥ |
svaḥ-vate | satya-śuṣmāya | pūrvīḥ | vaiśvānarāya | nṛ-tamāya | yahvīḥ ||1.59.4||
divaḥ | cit | te | bṛhataḥ | jāta-vedaḥ | vaiśvānara | pra | ririce | mahi-tvam |
rājā | kṛṣṭīnām | asi | mānuṣīṇām | yudhā | devebhyaḥ | varivaḥ | cakartha ||1.59.5||
pra | nu | mahi-tvam | vṛṣabhasya | vocam | yam | pūravaḥ | vṛtra-hanam | sacante |
vaiśvānaraḥ | dasyum | agniḥ | jaghanvān | adhūnot | kāṣṭhāḥ | ava | śambaram | bhet ||1.59.6||
vaiśvānaraḥ | mahimnā | viśva-kṛṣṭiḥ | bharat-vājeṣu | yajataḥ | vibhā-vā |
śāta-vaneye | śatinībhiḥ | agniḥ | puru-nīthe | jarate | sūnṛtā-vān ||1.59.7||
vahnim | yaśasam | vidathasya | ketum | supra-avyam | dūtam | sadyaḥ-artham |
dvi-janmānam | rayim-iva | pra-śastam | rātim | bharat | bhṛgave | mātariśvā ||1.60.1||
asya | śāsuḥ | ubhayāsaḥ | sacante | haviṣmantaḥ | uśijaḥ | ye | ca | martāḥ |
divaḥ | cit | pūrvaḥ | ni | asādi | hotā | ā-pṛcchyaḥ | viśpatiḥ | vikṣu | vedhāḥ ||1.60.2||
tam | navyasī | hṛdaḥ | ā | jāyamānam | asmat | su-kīrtiḥ | madhu-jihvam | aśyāḥ |
yam | ṛtvijaḥ | vṛjane | mānuṣāsaḥ | prayasvantaḥ | āyavaḥ | jījananta ||1.60.3||
uśik | pāvakaḥ | vasuḥ | mānuṣeṣu | vareṇyaḥ | hotā | adhāyi | vikṣu |
damūnāḥ | gṛha-patiḥ | dame | ā | agniḥ | bhuvat | rayi-patiḥ | rayīṇām ||1.60.4||
tam | tvā | vayam | patim | agne | rayīṇām | pra | śaṁsāmaḥ | mati-bhiḥ | gotamāsaḥ |
āśum | na | vājam-bharam | marjayantaḥ | prātaḥ | makṣu | dhiyā-vasuḥ | jagamyāt ||1.60.5||
asmai | it | ūm̐ iti | pra | tavase | turāya | prayaḥ | na | harmi | stomam | māhināya |
ṛcīṣamāya | adhri-gave | oham | indrāya | brahmāṇi | rāta-tamā ||1.61.1||
asmai | it | ūm̐ iti | prayaḥ-iva | pra | yaṁsi | bharāmi | āṅgūṣam | bādhe | su-vṛkti |
indrāya | hṛdā | manasā | manīṣā | pratnāya | patye | dhiyaḥ | marjayanta ||1.61.2||
asmai | it | ūm̐ iti | tyam | upa-mam | svaḥ-sām | bharāmi | āṅgūṣam | āsyena |
maṁhiṣṭham | acchokti-bhiḥ | matīnām | suvṛkti-bhiḥ | sūrim | vavṛdhadhyai ||1.61.3||
asmai | it | ūm̐ iti | stomam | sam | hinomi | ratham | na | taṣṭā-iva | tat-sināya |
giraḥ | ca | girvāhase | su-vṛkti | indrāya | viśvam-invam | medhirāya ||1.61.4||
asmai | it | ūm̐ iti | saptim-iva | śravasyā | indrāya | arkam | juhvā | sam | añje |
vīram | dāna-okasam | vandadhyai | purām | gūrta-śravasam | darmāṇam ||1.61.5||
asmai | it | ūm̐ iti | tvaṣṭā | takṣat | vajram | svapaḥ-tamam | svaryam | raṇāya |
vṛtrasya | cit | vidat | yena | marma | tujan | īśānaḥ | tujatā | kiyedhāḥ ||1.61.6||
asya | it | ūm̐ iti | mātuḥ | savaneṣu | sadyaḥ | mahaḥ | pitum | papi-vān | cāru | annā |
muṣāyat | viṣṇuḥ | pacatam | sahīyān | vidhyat | varāham | tiraḥ | adrim | astā ||1.61.7||
asmai | it | ūm̐ iti | gnāḥ | cit | deva-patnīḥ | indrāya | arkam | ahi-hatye | ūvurityūvuḥ |
pari | dyāvāpṛthivī iti | jabhre | urvī iti | na | asya | te iti | mahimānam | pari | sta iti staḥ ||1.61.8||
asya | it | eva | pra | ririce | mahi-tvam | divaḥ | pṛthivyāḥ | pari | antarikṣāt |
sva-rāṭ | indraḥ | dame | ā | viśva-gūrtaḥ | su-ariḥ | amatraḥ | vavakṣe | raṇāya ||1.61.9||
asya | it | eva | śavasā | śuṣantam | vi | vṛścat | vajreṇa | vṛtram | indraḥ |
gāḥ | na | vrāṇāḥ | avanīḥ | amuñcat | abhi | śravaḥ | dāvane | sa-cetāḥ ||1.61.10||
asya | it | ūm̐ iti | tveṣasā | ranta | sindhavaḥ | pari | yat | vajreṇa | sīm | ayacchat |
īśāna-kṛt | dāśuṣe | daśasyan | turvītaye | gādham | turvaṇiḥ | kariti kaḥ ||1.61.11||
asmai | it | ūm̐ iti | pra | bhara | tūtujānaḥ | vṛtrāya | vajram | īśānaḥ | kiyedhāḥ |
goḥ | na | parva | vi | rada | tiraścā | iṣyan | arṇāṁsi | apām | caradhyai ||1.61.12||
asya | it | ūm̐ iti | pra | brūhi | pūrvyāṇi | turasya | karmāṇi | navyaḥ | ukthaiḥ |
yudhe | yat | iṣṇānaḥ | āyudhāni | ṛghāyamāṇaḥ | ni-riṇāti | śatrūn ||1.61.13||
asya | it | ūm̐ iti | bhiyā | girayaḥ | ca | dṛḻhāḥ | dyāvā | ca | bhūma | januṣaḥ | tujete iti |
upo iti | venasya | joguvānaḥ | oṇim | sadyaḥ | bhuvat | vīryāya | nodhāḥ ||1.61.14||
asmai | it | ūm̐ iti | tyat | anu | dāyi | eṣām | ekaḥ | yat | vavne | bhūreḥ | īśānaḥ |
pra | etaśam | sūrye | paspṛdhānam | sauvaśvye | susvim | āvat | indraḥ ||1.61.15||
eva | te | hāri-yojana | su-vṛkti | indra | brahmāṇi | gotamāsaḥ | akran |
ā | eṣu | viśva-peśasam | dhiyam | dhāḥ | prātaḥ | makṣu | dhiyā-vasuḥ | jagamyāt ||1.61.16||
pra | manmahe | śavasānāya | śūṣam | āṅgūṣam | girvaṇase | aṅgirasvat |
suvṛkti-bhiḥ | stuvate | ṛgmiyāya | arcāma | arkam | nare | vi-śrutāya ||1.62.1||
pra | vaḥ | mahe | mahi | namaḥ | bharadhvam | āṅgūṣyam | śavasānāya | sāma |
yena | naḥ | pūrve | pitaraḥ | pada-jñāḥ | arcantaḥ | aṅgirasaḥ | gāḥ | avindan ||1.62.2||
indrasya | aṅgirasām | ca | iṣṭau | vidat | saramā | tanayāya | dhāsim |
bṛhaspatiḥ | bhinat | adrim | vidat | gāḥ | sam | usriyābhiḥ | vāvaśanta | naraḥ ||1.62.3||
saḥ | su-stubhā | saḥ | stubhā | sapta | vipraiḥ | svareṇa | adrim | svaryaḥ | nava-gvaiḥ |
saraṇyu-bhiḥ | phali-gam | indra | śakra | valam | raveṇa | darayaḥ | daśa-gvaiḥ ||1.62.4||
gṛṇānaḥ | aṅgiraḥ-bhiḥ | dasma | vi | vaḥ | uṣasā | sūryeṇa | gobhiḥ | andhaḥ |
vi | bhūmyāḥ | aprathayaḥ | indra | sānu | divaḥ | rajaḥ | uparam | astabhāyaḥ ||1.62.5||
tat | ūm̐ iti | prayakṣa-tamam | asya | karma | dasmasya | cāru-tamam | asti | daṁsaḥ |
upa-hvare | yat | uparāḥ | apinvat | madhu-arṇasaḥ | nadyaḥ | catasraḥ ||1.62.6||
dvitā | vi | vavre | sa-najā | sanīḻe iti sa-nīḻe | ayāsyaḥ | stavamānebhiḥ | arkaiḥ |
bhagaḥ | na | mene iti | parame | vi-oman | adhārayat | rodasī iti | su-daṁsāḥ ||1.62.7||
sanāt | divam | pari | bhūma | virūpe iti vi-rūpe | punaḥ-bhuvā | yuvatī iti | svebhiḥ | evaiḥ |
kṛṣṇebhiḥ | aktā | uṣāḥ | ruśat-bhiḥ | vapuḥ-bhiḥ | ā | carataḥ | anyā-anyā ||1.62.8||
sanemi | sakhyam | su-apasyamānaḥ | sūnuḥ | dādhāra | śavasā | su-daṁsāḥ |
āmāsu | cit | dadhiṣe | pakvam | antariti | payaḥ | kṛṣṇāsu | ruśat | rohiṇīṣu ||1.62.9||
sanāt | sa-nīḻāḥ | avanīḥ | avātāḥ | vratā | rakṣante | amṛtāḥ | sahaḥ-bhiḥ |
puru | sahasrā | janayaḥ | na | patnīḥ | duvasyanti | svasāraḥ | ahrayāṇam ||1.62.10||
sanā-yuvaḥ | namasā | navyaḥ | arkaiḥ | vasu-yavaḥ | matayaḥ | dasma | dadruḥ |
patim | na | patnīḥ | uśatīḥ | uśantam | spṛśanti | tvā | śavasā-van | manīṣāḥ ||1.62.11||
sanāt | eva | tava | rāyaḥ | gabhastau | na | kṣīyante | na | upa | dasyanti | dasma |
dyu-mān | asi | kratu-mān | indra | dhīraḥ | śikṣa | śacī-vaḥ | tava | naḥ | śacībhiḥ ||1.62.12||
sanā-yate | gotamaḥ | indra | navyam | atakṣat | brahma | hari-yojanāya |
su-nīthāya | naḥ | śavasāna | nodhāḥ | prātaḥ | makṣu | dhiyā-vasuḥ | jagamyāt ||1.62.13||
tvam | mahān | indra | yaḥ | ha | śuṣmaiḥ | dyāvā | jajñānaḥ | pṛthivī iti | ame | dhāḥ |
yat | ha | te | viśvā | girayaḥ | cit | abhvā | bhiyā | dṛḻhāsaḥ | kiraṇāḥ | na | aijan ||1.63.1||
ā | yat | harī iti | indra | vi-vratā | veḥ | ā | te | vajram | jaritā | bāhvoḥ | dhāt |
yena | aviharyatakrato ityaviharyata-krato | amitrān | puraḥ | iṣṇāsi | puru-hūta | pūrvīḥ ||1.63.2||
tvam | satyaḥ | indra | dhṛṣṇuḥ | etān | tvam | ṛbhukṣāḥ | naryaḥ | tvam | ṣāṭ |
tvam | śuṣṇam | vṛjane | pṛkṣe | āṇau | yūne | kutsāya | dyu-mate | sacā | ahan ||1.63.3||
tvam | ha | tyat | indra | codīḥ | sakhā | vṛtram | yat | vajrin | vṛṣa-karman | ubhnāḥ |
yat | ha | śūra | vṛṣa-manaḥ | parācaiḥ | vi | dasyūn | yonau | akṛtaḥ | vṛthāṣāṭ ||1.63.4||
tvam | ha | tyat | indra | ariṣaṇyan | dṛḻhasya | cit | martānām | ajuṣṭau |
vi | asmat | ā | kāṣṭhāḥ | arvate | vaḥ | ghanā-iva | vajrin | śnathihi | amitrān ||1.63.5||
tvām | ha | tyat | indra | arṇa-sātau | svaḥ-mīḻhe | naraḥ | ājā | havante |
tava | svadhā-vaḥ | iyam | ā | sa-marye | ūtiḥ | vājeṣu | atasāyyā | bhūt ||1.63.6||
tvam | ha | tyat | indra | sapta | yudhyan | puraḥ | vajrin | puru-kutsāya | dardariti dardaḥ |
barhiḥ | na | yat | su-dāse | vṛthā | vark | aṁhoḥ | rājan | varivaḥ | pūrave | kaḥ ||1.63.7||
tvam | tyām | naḥ | indra | deva | citrām | iṣam | āpaḥ | na | pīpayaḥ | pari-jman |
yayā | śūra | prati | asmabhyam | yaṁsi | tmanam | ūrjam | na | viśvadha | kṣaradhyai ||1.63.8||
akāri | te | indra | gotamebhiḥ | brahmāṇi | ā-uktā | namasā | hari-bhyām |
su-peśasam | vājam | ā | bhara | naḥ | prātaḥ | makṣu | dhiyā-vasuḥ | jagamyāt ||1.63.9||
vṛṣṇe | śardhāya | su-makhāya | vedhase | nodhaḥ | su-vṛktim | pra | bhara | marut-bhyaḥ |
apaḥ | na | dhīraḥ | manasā | su-hastyaḥ | giraḥ | sam | añje | vidatheṣu | ā-bhuvaḥ ||1.64.1||
te | jajñire | divaḥ | ṛṣvāsaḥ | ukṣaṇaḥ | rudrasya | maryāḥ | asurāḥ | arepasaḥ |
pāvakāsaḥ | śucayaḥ | sūryāḥ-iva | satvānaḥ | na | drapsinaḥ | ghora-varpasaḥ ||1.64.2||
yuvānaḥ | rudrāḥ | ajarāḥ | abhok-hanaḥ | vavakṣuḥ | adhri-gāvaḥ | parvatāḥ-iva |
dṛḻhā | cit | viśvā | bhuvanāni | pārthivā | pra | cyavayanti | divyāni | majmanā ||1.64.3||
citraiḥ | añji-bhiḥ | vapuṣe | vi | añjate | vakṣaḥ-su | rukmān | adhi | yetire | śubhe |
aṁseṣu | eṣām | ni | mimṛkṣuḥ | ṛṣṭayaḥ | sākam | jajñire | svadhayā | divaḥ | naraḥ ||1.64.4||
īśāna-kṛtaḥ | dhunayaḥ | riśādasaḥ | vātān | vi-dyutaḥ | taviṣībhiḥ | akrata |
duhanti | ūdhaḥ | divyāni | dhūtayaḥ | bhūmim | pinvanti | payasā | pari-jrayaḥ ||1.64.5||
pinvanti | apaḥ | marutaḥ | su-dānavaḥ | payaḥ | ghṛta-vat | vidatheṣu | ā-bhuvaḥ |
atyam | na | mihe | vi | nayanti | vājinam | utsam | duhanti | stanayantam | akṣitam ||1.64.6||
mahiṣāsaḥ | māyinaḥ | citra-bhānavaḥ | girayaḥ | na | sva-tavasaḥ | raghu-syadaḥ |
mṛgāḥ-iva | hastinaḥ | khādatha | vanā | yat | āruṇīṣu | taviṣīḥ | ayugdhvam ||1.64.7||
siṁhāḥ-iva | nānadati | pra-cetasaḥ | piśāḥ-iva | su-piśaḥ | viśva-vedasaḥ |
kṣapaḥ | jinvantaḥ | pṛṣatībhiḥ | ṛṣṭi-bhiḥ | sam | it | sa-bādhaḥ | śavasā | ahi-manyavaḥ ||1.64.8||
rodasī iti | ā | vadata | gaṇa-śriyaḥ | nṛ-sācaḥ | śūrāḥ | śavasā | ahi-manyavaḥ |
ā | vandhureṣu | amatiḥ | na | darśatā | vi-dyut | na | tasthau | marutaḥ | ratheṣu | vaḥ ||1.64.9||
viśva-vedasaḥ | rayi-bhiḥ | sam-okasaḥ | sam-miślāsaḥ | taviṣībhiḥ | vi-rapśinaḥ |
astāraḥ | iṣum | dadhire | gabhastyoḥ | ananta-śuṣmāḥ | vṛṣa-khādayaḥ | naraḥ ||1.64.10||
hiraṇyayebhiḥ | pavi-bhiḥ | payaḥ-vṛdhaḥ | ut | jighnante | ā-pathyaḥ | na | parvatān |
makhāḥ | ayāsaḥ | sva-sṛtaḥ | dhruva-cyutaḥ | dudhra-kṛtaḥ | marutaḥ | bhrājat-ṛṣṭayaḥ ||1.64.11||
ghṛṣum | pāvakam | vaninam | vi-carṣaṇim | rudrasya | sūnum | havasā | gṛṇīmasi |
rajaḥ-turam | tavasam | mārutam | gaṇam | ṛjīṣiṇam | vṛṣaṇam | saścata | śriye ||1.64.12||
pra | nu | saḥ | martaḥ | śavasā | janān | ati | tasthau | vaḥ | ūtī | marutaḥ | yam | āvata |
arvat-bhiḥ | vājam | bharate | dhanā | nṛ-bhiḥ | ā-pṛcchyam | kratum | ā | kṣeti | puṣyati ||1.64.13||
carkṛtyam | marutaḥ | pṛt-su | dustaram | dyu-mantam | śuṣmam | maghavat-su | dhattana |
dhana-spṛtam | ukthyam | viśva-carṣaṇim | tokam | puṣyema | tanayam | śatam | himāḥ ||1.64.14||
nu | sthiram | marutaḥ | vīra-vantam | ṛti-saham | rayim | asmāsu | dhatta |
sahasriṇam | śatinam | śūśu-vāṁsam | prātaḥ | makṣu | dhiyā-vasuḥ | jagamyāt ||1.64.15||
1.65.2 sajoṣā dhīrāḥ padairanu gmannupa tvā sīdanviśve yajatrāḥ ||
sa-joṣāḥ | dhīrāḥ | padaiḥ | anu | gman | upa | tvā | sīdan | viśve | yajatrāḥ ||1.65.2||
1.65.4 vardhantīmāpaḥ panvā suśiśvimṛtasya yonā garbhe sujātam ||
vardhanti | īm | āpaḥ | panvā | su-śiśvim | ṛtasya | yonā | garbhe | su-jātam ||1.65.4||
1.65.6 atyo nājmantsargaprataktaḥ sindhurna kṣodaḥ ka īṁ varāte ||
atyaḥ | na | ajman | sarga-prataktaḥ | sindhuḥ | na | kṣodaḥ | kaḥ | im | varāte ||1.65.6||
1.65.8 yadvātajūto vanā vyasthādagnirha dāti romā pṛthivyāḥ ||
yat | vāta-jūtaḥ | vanā | vi | asthāt | agniḥ | ha | dāti | roma | pṛthivyāḥ ||1.65.8||
1.65.10 somo na vedhā ṛtaprajātaḥ paśurna śiśvā vibhurdūrebhāḥ ||
somaḥ | na | vedhāḥ | ṛta-prajātaḥ | paśuḥ | na | śiśvā | vi-bhuḥ | dūre-bhāḥ ||1.65.10||
1.66.2 takvā na bhūrṇirvanā siṣakti payo na dhenuḥ śucirvibhāvā ||
takvā | na | bhūrṇiḥ | vanā | sisakti | payaḥ | na | dhenuḥ | śuciḥ | vibhā-vā ||1.66.2||
1.66.4 ṛṣirna stubhvā vikṣu praśasto vājī na prīto vayo dadhāti ||
ṛṣiḥ | na | stubhvā | vikṣu | pra-śastaḥ | vājī | na | prītaḥ | vayaḥ | dadhāti ||1.66.4||
1.66.6 citro yadabhrāṭ chveto na vikṣu ratho na rukmī tveṣaḥ samatsu ||
citraḥ | yat | abhrāṭ | śvetaḥ | na | vikṣu | rathaḥ | na | rukmī | tveṣaḥ | samat-su ||1.66.6||
1.66.8 yamo ha jāto yamo janitvaṁ jāraḥ kanīnāṁ patirjanīnām ||
yamaḥ | ha | jātaḥ | yamaḥ | jani-tvam | jāraḥ | kanīnām | patiḥ | janīnām ||1.66.8||
1.66.10 sindhurna kṣodaḥ pra nīcīrainonnavanta gāvaḥ svardṛśīke ||
sindhuḥ | na | kṣodaḥ | pra | nīcīḥ | ainot | navanta | gāvaḥ | svaḥ | dṛśīke ||1.66.10||
1.67.2 kṣemo na sādhuḥ kraturna bhadro bhuvatsvādhīrhotā havyavāṭ ||
kṣemaḥ | na | sādhuḥ | kratuḥ | na | bhadraḥ | bhuvat | su-ādhīḥ | hotā | havya-vāṭ ||1.67.2||
1.67.4 vidantīmatra naro dhiyaṁdhā hṛdā yattaṣṭānmantrām̐ aśaṁsan ||
vidanti | īm | atra | naraḥ | dhiyam-dhāḥ | hṛdā | yat | taṣṭān | mantrān | aśaṁsan ||1.67.4||
1.67.6 priyā padāni paśvo ni pāhi viśvāyuragne guhā guhaṁ gāḥ ||
priyā | padāni | paśvaḥ | ni | pāhi | viśva-āyuḥ | agne | guhā | guham | gāḥ ||1.67.6||
1.67.8 vi ye cṛtantyṛtā sapanta ādidvasūni pra vavācāsmai ||
vi | ye | cṛtanti | ṛtā | sapantaḥ | āt | it | vasūni | pra | vavāca | asmai ||1.67.8||
1.67.10 cittirapāṁ dame viśvāyuḥ sadmeva dhīrāḥ saṁmāya cakruḥ ||
cittiḥ | apām | dame | viśva-āyuḥ | sadma-iva | dhīrāḥ | sam-māya | cakruḥ ||1.67.10||
1.68.2 pari yadeṣāmeko viśveṣāṁ bhuvaddevo devānāṁ mahitvā ||
pari | yat | eṣām | ekaḥ | viśveṣām | bhuvat | devaḥ | devānām | mahi-tvā ||1.68.2||
1.68.4 bhajanta viśve devatvaṁ nāma ṛtaṁ sapanto amṛtamevaiḥ ||
bhajanta | viśve | deva-tvam | nāma | ṛtam | sapantaḥ | amṛtam | evaiḥ ||1.68.4||
1.68.6 yastubhyaṁ dāśādyo vā te śikṣāttasmai cikitvānrayiṁ dayasva ||
yaḥ | tubhyam | dāśāt | yaḥ | vā | te | śikṣāt | tasmai | cikitvān | rayim | dayasva ||1.68.6||
1.68.8 icchanta reto mithastanūṣu saṁ jānata svairdakṣairamūrāḥ ||
icchanta | retaḥ | mithaḥ | tanūṣu | sam | jānata | svaiḥ | dakṣaiḥ | amūrāḥ ||1.68.8||
1.68.10 vi rāya aurṇodduraḥ purukṣuḥ pipeśa nākaṁ stṛbhirdamūnāḥ ||
vi | rāyaḥ | aurṇot | duraḥ | puru-kṣuḥ | pipeśa | nākam | stṛ-bhiḥ | damūnāḥ ||1.68.10||
1.69.2 pari prajātaḥ kratvā babhūtha bhuvo devānāṁ pitā putraḥ san ||
pari | pra-jātaḥ | kratvā | babhūtha | bhuvaḥ | devānām | pitā | putraḥ | san ||1.69.2||
1.69.4 jane na śeva āhūryaḥ sanmadhye niṣatto raṇvo duroṇe ||
jane | na | śevaḥ | ā-hūryaḥ | san | madhye | ni-sattaḥ | raṇvaḥ | duroṇe ||1.69.4||
1.69.6 viśo yadahve nṛbhiḥ sanīḻā agnirdevatvā viśvānyaśyāḥ ||
viśaḥ | yat | ahve | nṛ-bhiḥ | sa-nīḻāḥ | agniḥ | deva-tvā | viśvāni | aśyāḥ ||1.69.6||
1.69.8 tattu te daṁso yadahantsamānairnṛbhiryadyukto vive rapāṁsi ||
tat | tu | te | daṁsaḥ | yat | ahan | samānaiḥ | nṛ-bhiḥ | yat | yuktaḥ | viveḥ | rapāṁsi ||1.69.8||
1.69.10 tmanā vahanto duro vyṛṇvannavanta viśve svardṛśīke ||
tmanā | vahantaḥ | duraḥ | vi | ṛṇvan | navanta | viśve | svaḥ | dṛśīke ||1.69.10||
1.70.2 ā daivyāni vratā cikitvānā mānuṣasya janasya janma ||
ā | daivyāni | vratā | cikitvān | ā | mānuṣasya | janasya | janma ||1.70.2||
1.70.4 adrau cidasmā antarduroṇe viśāṁ na viśvo amṛtaḥ svādhīḥ ||
adrau | cit | asmai | antaḥ | duroṇe | viśām | na | viśvaḥ | amṛtaḥ | su-ādhīḥ ||1.70.4||
1.70.6 etā cikitvo bhūmā ni pāhi devānāṁ janma martām̐śca vidvān ||
etā | cikitvaḥ | bhūma | ni | pāhi | devānām | janma | martān | ca | vidvān ||1.70.6||
1.70.8 arādhi hotā svarniṣattaḥ kṛṇvanviśvānyapāṁsi satyā ||
arādhi | hotā | svaḥ | ni-sattaḥ | kṛṇvan | viśvāni | apāṁsi | satyā ||1.70.8||
1.70.10 vi tvā naraḥ purutrā saparyanpiturna jivrervi vedo bharanta ||
vi | tvā | naraḥ | puru-trā | saparyan | pituḥ | na | jivreḥ | vi | vedaḥ | bharanta ||1.70.10||
1.71.1a upa pra jinvannuśatīruśantaṁ patiṁ na nityaṁ janayaḥ sanīḻāḥ |
1.71.1c svasāraḥ śyāvīmaruṣīmajuṣrañcitramucchantīmuṣasaṁ na gāvaḥ ||
1.71.2a vīḻu ciddṛḻhā pitaro na ukthairadriṁ rujannaṅgiraso raveṇa |
1.71.2c cakrurdivo bṛhato gātumasme ahaḥ svarvividuḥ ketumusrāḥ ||
1.71.3a dadhannṛtaṁ dhanayannasya dhītimādidaryo didhiṣvo vibhṛtrāḥ |
1.71.3c atṛṣyantīrapaso yantyacchā devāñjanma prayasā vardhayantīḥ ||
1.71.4a mathīdyadīṁ vibhṛto mātariśvā gṛhegṛhe śyeto jenyo bhūt |
1.71.4c ādīṁ rājñe na sahīyase sacā sannā dūtyaṁ bhṛgavāṇo vivāya ||
1.71.5a mahe yatpitra īṁ rasaṁ dive karava tsaratpṛśanyaścikitvān |
1.71.5c sṛjadastā dhṛṣatā didyumasmai svāyāṁ devo duhitari tviṣiṁ dhāt ||
1.71.6a sva ā yastubhyaṁ dama ā vibhāti namo vā dāśāduśato anu dyūn |
1.71.6c vardho agne vayo asya dvibarhā yāsadrāyā sarathaṁ yaṁ junāsi ||
1.71.7a agniṁ viśvā abhi pṛkṣaḥ sacante samudraṁ na sravataḥ sapta yahvīḥ |
1.71.7c na jāmibhirvi cikite vayo no vidā deveṣu pramatiṁ cikitvān ||
1.71.8a ā yadiṣe nṛpatiṁ teja ānaṭ chuci reto niṣiktaṁ dyaurabhīke |
1.71.8c agniḥ śardhamanavadyaṁ yuvānaṁ svādhyaṁ janayatsūdayacca ||
1.71.9a mano na yo'dhvanaḥ sadya etyekaḥ satrā sūro vasva īśe |
1.71.9c rājānā mitrāvaruṇā supāṇī goṣu priyamamṛtaṁ rakṣamāṇā ||
1.71.10a mā no agne sakhyā pitryāṇi pra marṣiṣṭhā abhi viduṣkaviḥ san |
1.71.10c nabho na rūpaṁ jarimā mināti purā tasyā abhiśasteradhīhi ||
1.72.1a ni kāvyā vedhasaḥ śaśvataskarhaste dadhāno naryā purūṇi |
1.72.1c agnirbhuvadrayipatī rayīṇāṁ satrā cakrāṇo amṛtāni viśvā ||
1.72.2a asme vatsaṁ pari ṣantaṁ na vindannicchanto viśve amṛtā amūrāḥ |
1.72.2c śramayuvaḥ padavyo dhiyaṁdhāstasthuḥ pade parame cārvagneḥ ||
1.72.3a tisro yadagne śaradastvāmicchuciṁ ghṛtena śucayaḥ saparyān |
1.72.3c nāmāni ciddadhire yajñiyānyasūdayanta tanvaḥ sujātāḥ ||
1.72.4a ā rodasī bṛhatī vevidānāḥ pra rudriyā jabhrire yajñiyāsaḥ |
1.72.4c vidanmarto nemadhitā cikitvānagniṁ pade parame tasthivāṁsam ||
1.72.5a saṁjānānā upa sīdannabhijñu patnīvanto namasyaṁ namasyan |
1.72.5c ririkvāṁsastanvaḥ kṛṇvata svāḥ sakhā sakhyurnimiṣi rakṣamāṇāḥ ||
1.72.6a triḥ sapta yadguhyāni tve itpadāvidannihitā yajñiyāsaḥ |
1.72.6c tebhī rakṣante amṛtaṁ sajoṣāḥ paśūñca sthātṝñcarathaṁ ca pāhi ||
1.72.7a vidvām̐ agne vayunāni kṣitīnāṁ vyānuṣakchurudho jīvase dhāḥ |
1.72.7c antarvidvām̐ adhvano devayānānatandro dūto abhavo havirvāṭ ||
1.72.8a svādhyo diva ā sapta yahvī rāyo duro vyṛtajñā ajānan |
1.72.8c vidadgavyaṁ saramā dṛḻhamūrvaṁ yenā nu kaṁ mānuṣī bhojate viṭ ||
1.72.9a ā ye viśvā svapatyāni tasthuḥ kṛṇvānāso amṛtatvāya gātum |
1.72.9c mahnā mahadbhiḥ pṛthivī vi tasthe mātā putrairaditirdhāyase veḥ ||
1.72.10a adhi śriyaṁ ni dadhuścārumasmindivo yadakṣī amṛtā akṛṇvan |
1.72.10c adha kṣaranti sindhavo na sṛṣṭāḥ pra nīcīragne aruṣīrajānan ||
1.73.1a rayirna yaḥ pitṛvitto vayodhāḥ supraṇītiścikituṣo na śāsuḥ |
1.73.1c syonaśīratithirna prīṇāno hoteva sadma vidhato vi tārīt ||
1.73.2a devo na yaḥ savitā satyamanmā kratvā nipāti vṛjanāni viśvā |
1.73.2c purupraśasto amatirna satya ātmeva śevo didhiṣāyyo bhūt ||
1.73.3a devo na yaḥ pṛthivīṁ viśvadhāyā upakṣeti hitamitro na rājā |
1.73.3c puraḥsadaḥ śarmasado na vīrā anavadyā patijuṣṭeva nārī ||
1.73.4a taṁ tvā naro dama ā nityamiddhamagne sacanta kṣitiṣu dhruvāsu |
1.73.4c adhi dyumnaṁ ni dadhurbhūryasminbhavā viśvāyurdharuṇo rayīṇām ||
1.73.5a vi pṛkṣo agne maghavāno aśyurvi sūrayo dadato viśvamāyuḥ |
1.73.5c sanema vājaṁ samitheṣvaryo bhāgaṁ deveṣu śravase dadhānāḥ ||
1.73.6a ṛtasya hi dhenavo vāvaśānāḥ smadūdhnīḥ pīpayanta dyubhaktāḥ |
1.73.6c parāvataḥ sumatiṁ bhikṣamāṇā vi sindhavaḥ samayā sasruradrim ||
1.73.7a tve agne sumatiṁ bhikṣamāṇā divi śravo dadhire yajñiyāsaḥ |
1.73.7c naktā ca cakruruṣasā virūpe kṛṣṇaṁ ca varṇamaruṇaṁ ca saṁ dhuḥ ||
1.73.8a yānrāye martāntsuṣūdo agne te syāma maghavāno vayaṁ ca |
1.73.8c chāyeva viśvaṁ bhuvanaṁ sisakṣyāpaprivānrodasī antarikṣam ||
1.73.9a arvadbhiragne arvato nṛbhirnṝnvīrairvīrānvanuyāmā tvotāḥ |
1.73.9c īśānāsaḥ pitṛvittasya rāyo vi sūrayaḥ śatahimā no aśyuḥ ||
1.73.10a etā te agna ucathāni vedho juṣṭāni santu manase hṛde ca |
1.73.10c śakema rāyaḥ sudhuro yamaṁ te'dhi śravo devabhaktaṁ dadhānāḥ ||
1.74.1a upaprayanto adhvaraṁ mantraṁ vocemāgnaye |
1.74.1c āre asme ca śṛṇvate ||
1.74.2a yaḥ snīhitīṣu pūrvyaḥ saṁjagmānāsu kṛṣṭiṣu |
1.74.2c arakṣaddāśuṣe gayam ||
1.74.3a uta bruvantu jantava udagnirvṛtrahājani |
1.74.3c dhanaṁjayo raṇeraṇe ||
1.74.4a yasya dūto asi kṣaye veṣi havyāni vītaye |
1.74.4c dasmatkṛṇoṣyadhvaram ||
1.74.5a tamitsuhavyamaṅgiraḥ sudevaṁ sahaso yaho |
1.74.5c janā āhuḥ subarhiṣam ||
1.74.6a ā ca vahāsi tām̐ iha devām̐ upa praśastaye |
1.74.6c havyā suścandra vītaye ||
1.74.7a na yorupabdiraśvyaḥ śṛṇve rathasya kaccana |
1.74.7c yadagne yāsi dūtyam ||
1.74.8a tvoto vājyahrayo'bhi pūrvasmādaparaḥ |
1.74.8c pra dāśvām̐ agne asthāt ||
1.74.9a uta dyumatsuvīryaṁ bṛhadagne vivāsasi |
1.74.9c devebhyo deva dāśuṣe ||
1.75.1a juṣasva saprathastamaṁ vaco devapsarastamam |
1.75.1c havyā juhvāna āsani ||
1.75.2a athā te aṅgirastamāgne vedhastama priyam |
1.75.2c vocema brahma sānasi ||
1.75.3a kaste jāmirjanānāmagne ko dāśvadhvaraḥ |
1.75.3c ko ha kasminnasi śritaḥ ||
1.75.4a tvaṁ jāmirjanānāmagne mitro asi priyaḥ |
1.75.4c sakhā sakhibhya īḍyaḥ ||
1.75.5a yajā no mitrāvaruṇā yajā devām̐ ṛtaṁ bṛhat |
1.75.5c agne yakṣi svaṁ damam ||
1.76.1a kā ta upetirmanaso varāya bhuvadagne śaṁtamā kā manīṣā |
1.76.1c ko vā yajñaiḥ pari dakṣaṁ ta āpa kena vā te manasā dāśema ||
1.76.2a ehyagna iha hotā ni ṣīdādabdhaḥ su puraetā bhavā naḥ |
1.76.2c avatāṁ tvā rodasī viśvaminve yajā mahe saumanasāya devān ||
1.76.3a pra su viśvānrakṣaso dhakṣyagne bhavā yajñānāmabhiśastipāvā |
1.76.3c athā vaha somapatiṁ haribhyāmātithyamasmai cakṛmā sudāvne ||
1.76.4a prajāvatā vacasā vahnirāsā ca huve ni ca satsīha devaiḥ |
1.76.4c veṣi hotramuta potraṁ yajatra bodhi prayantarjanitarvasūnām ||
1.76.5a yathā viprasya manuṣo havirbhirdevām̐ ayajaḥ kavibhiḥ kaviḥ san |
1.76.5c evā hotaḥ satyatara tvamadyāgne mandrayā juhvā yajasva ||
1.77.1a kathā dāśemāgnaye kāsmai devajuṣṭocyate bhāmine gīḥ |
1.77.1c yo martyeṣvamṛta ṛtāvā hotā yajiṣṭha itkṛṇoti devān ||
1.77.2a yo adhvareṣu śaṁtama ṛtāvā hotā tamū namobhirā kṛṇudhvam |
1.77.2c agniryadvermartāya devāntsa cā bodhāti manasā yajāti ||
1.77.3a sa hi kratuḥ sa maryaḥ sa sādhurmitro na bhūdadbhutasya rathīḥ |
1.77.3c taṁ medheṣu prathamaṁ devayantīrviśa upa bruvate dasmamārīḥ ||
1.77.4a sa no nṛṇāṁ nṛtamo riśādā agnirgiro'vasā vetu dhītim |
1.77.4c tanā ca ye maghavānaḥ śaviṣṭhā vājaprasūtā iṣayanta manma ||
1.77.5a evāgnirgotamebhirṛtāvā viprebhirastoṣṭa jātavedāḥ |
1.77.5c sa eṣu dyumnaṁ pīpayatsa vājaṁ sa puṣṭiṁ yāti joṣamā cikitvān ||
1.78.1a abhi tvā gotamā girā jātavedo vicarṣaṇe |
1.78.1c dyumnairabhi pra ṇonumaḥ ||
1.78.2a tamu tvā gotamo girā rāyaskāmo duvasyati |
1.78.2c dyumnairabhi pra ṇonumaḥ ||
1.78.3a tamu tvā vājasātamamaṅgirasvaddhavāmahe |
1.78.3c dyumnairabhi pra ṇonumaḥ ||
1.78.4a tamu tvā vṛtrahantamaṁ yo dasyūm̐ravadhūnuṣe |
1.78.4c dyumnairabhi pra ṇonumaḥ ||
1.78.5a avocāma rahūgaṇā agnaye madhumadvacaḥ |
1.78.5c dyumnairabhi pra ṇonumaḥ ||
1.79.1a hiraṇyakeśo rajaso visāre'hirdhunirvāta iva dhrajīmān |
1.79.1c śucibhrājā uṣaso navedā yaśasvatīrapasyuvo na satyāḥ ||
1.79.2a ā te suparṇā aminantam̐ evaiḥ kṛṣṇo nonāva vṛṣabho yadīdam |
1.79.2c śivābhirna smayamānābhirāgātpatanti mihaḥ stanayantyabhrā ||
1.79.3a yadīmṛtasya payasā piyāno nayannṛtasya pathibhī rajiṣṭhaiḥ |
1.79.3c aryamā mitro varuṇaḥ parijmā tvacaṁ pṛñcantyuparasya yonau ||
1.79.4a agne vājasya gomata īśānaḥ sahaso yaho |
1.79.4c asme dhehi jātavedo mahi śravaḥ ||
1.79.5a sa idhāno vasuṣkaviragnirīḻenyo girā |
1.79.5c revadasmabhyaṁ purvaṇīka dīdihi ||
1.79.6a kṣapo rājannuta tmanāgne vastorutoṣasaḥ |
1.79.6c sa tigmajambha rakṣaso daha prati ||
1.79.7a avā no agna ūtibhirgāyatrasya prabharmaṇi |
1.79.7c viśvāsu dhīṣu vandya ||
1.79.8a ā no agne rayiṁ bhara satrāsāhaṁ vareṇyam |
1.79.8c viśvāsu pṛtsu duṣṭaram ||
1.79.9a ā no agne sucetunā rayiṁ viśvāyupoṣasam |
1.79.9c mārḍīkaṁ dhehi jīvase ||
1.79.10a pra pūtāstigmaśociṣe vāco gotamāgnaye |
1.79.10c bharasva sumnayurgiraḥ ||
1.79.11a yo no agne'bhidāsatyanti dūre padīṣṭa saḥ |
1.79.11c asmākamidvṛdhe bhava ||
1.79.12a sahasrākṣo vicarṣaṇiragnī rakṣāṁsi sedhati |
1.79.12c hotā gṛṇīta ukthyaḥ ||
1.80.1a itthā hi soma inmade brahmā cakāra vardhanam |
1.80.1c śaviṣṭha vajrinnojasā pṛthivyā niḥ śaśā ahimarcannanu svarājyam ||
1.80.2a sa tvāmadadvṛṣā madaḥ somaḥ śyenābhṛtaḥ sutaḥ |
1.80.2c yenā vṛtraṁ niradbhyo jaghantha vajrinnojasārcannanu svarājyam ||
1.80.3a prehyabhīhi dhṛṣṇuhi na te vajro ni yaṁsate |
1.80.3c indra nṛmṇaṁ hi te śavo hano vṛtraṁ jayā apo'rcannanu svarājyam ||
1.80.4a nirindra bhūmyā adhi vṛtraṁ jaghantha nirdivaḥ |
1.80.4c sṛjā marutvatīrava jīvadhanyā imā apo'rcannanu svarājyam ||
1.80.5a indro vṛtrasya dodhataḥ sānuṁ vajreṇa hīḻitaḥ |
1.80.5c abhikramyāva jighnate'paḥ sarmāya codayannarcannanu svarājyam ||
1.80.6a adhi sānau ni jighnate vajreṇa śataparvaṇā |
1.80.6c mandāna indro andhasaḥ sakhibhyo gātumicchatyarcannanu svarājyam ||
1.80.7a indra tubhyamidadrivo'nuttaṁ vajrinvīryam |
1.80.7c yaddha tyaṁ māyinaṁ mṛgaṁ tamu tvaṁ māyayāvadhīrarcannanu svarājyam ||
1.80.8a vi te vajrāso asthirannavatiṁ nāvyā anu |
1.80.8c mahatta indra vīryaṁ bāhvoste balaṁ hitamarcannanu svarājyam ||
1.80.9a sahasraṁ sākamarcata pari ṣṭobhata viṁśatiḥ |
1.80.9c śatainamanvanonavurindrāya brahmodyatamarcannanu svarājyam ||
1.80.10a indro vṛtrasya taviṣīṁ nirahantsahasā sahaḥ |
1.80.10c mahattadasya pauṁsyaṁ vṛtraṁ jaghanvām̐ asṛjadarcannanu svarājyam ||
1.80.11a ime cittava manyave vepete bhiyasā mahī |
1.80.11c yadindra vajrinnojasā vṛtraṁ marutvām̐ avadhīrarcannanu svarājyam ||
1.80.12a na vepasā na tanyatendraṁ vṛtro vi bībhayat |
1.80.12c abhyenaṁ vajra āyasaḥ sahasrabhṛṣṭirāyatārcannanu svarājyam ||
1.80.13a yadvṛtraṁ tava cāśaniṁ vajreṇa samayodhayaḥ |
1.80.13c ahimindra jighāṁsato divi te badbadhe śavo'rcannanu svarājyam ||
1.80.14a abhiṣṭane te adrivo yatsthā jagacca rejate |
1.80.14c tvaṣṭā cittava manyava indra vevijyate bhiyārcannanu svarājyam ||
1.80.15a nahi nu yādadhīmasīndraṁ ko vīryā paraḥ |
1.80.15c tasminnṛmṇamuta kratuṁ devā ojāṁsi saṁ dadhurarcannanu svarājyam ||
1.80.16a yāmatharvā manuṣpitā dadhyaṅdhiyamatnata |
1.80.16c tasminbrahmāṇi pūrvathendra ukthā samagmatārcannanu svarājyam ||
1.81.1a indro madāya vāvṛdhe śavase vṛtrahā nṛbhiḥ |
1.81.1c taminmahatsvājiṣūtemarbhe havāmahe sa vājeṣu pra no'viṣat ||
1.81.2a asi hi vīra senyo'si bhūri parādadiḥ |
1.81.2c asi dabhrasya cidvṛdho yajamānāya śikṣasi sunvate bhūri te vasu ||
1.81.3a yadudīrata ājayo dhṛṣṇave dhīyate dhanā |
1.81.3c yukṣvā madacyutā harī kaṁ hanaḥ kaṁ vasau dadho'smām̐ indra vasau dadhaḥ ||
1.81.4a kratvā mahām̐ anuṣvadhaṁ bhīma ā vāvṛdhe śavaḥ |
1.81.4c śriya ṛṣva upākayorni śiprī harivāndadhe hastayorvajramāyasam ||
1.81.5a ā paprau pārthivaṁ rajo badbadhe rocanā divi |
1.81.5c na tvāvām̐ indra kaścana na jāto na janiṣyate'ti viśvaṁ vavakṣitha ||
1.81.6a yo aryo martabhojanaṁ parādadāti dāśuṣe |
1.81.6c indro asmabhyaṁ śikṣatu vi bhajā bhūri te vasu bhakṣīya tava rādhasaḥ ||
1.81.7a mademade hi no dadiryūthā gavāmṛjukratuḥ |
1.81.7c saṁ gṛbhāya purū śatobhayāhastyā vasu śiśīhi rāya ā bhara ||
1.81.8a mādayasva sute sacā śavase śūra rādhase |
1.81.8c vidmā hi tvā purūvasumupa kāmāntsasṛjmahe'thā no'vitā bhava ||
1.81.9a ete ta indra jantavo viśvaṁ puṣyanti vāryam |
1.81.9c antarhi khyo janānāmaryo vedo adāśuṣāṁ teṣāṁ no veda ā bhara ||
1.82.1a upo ṣu śṛṇuhī giro maghavanmātathā iva |
1.82.1c yadā naḥ sūnṛtāvataḥ kara ādarthayāsa idyojā nvindra te harī ||
1.82.2a akṣannamīmadanta hyava priyā adhūṣata |
1.82.2c astoṣata svabhānavo viprā naviṣṭhayā matī yojā nvindra te harī ||
1.82.3a susaṁdṛśaṁ tvā vayaṁ maghavanvandiṣīmahi |
1.82.3c pra nūnaṁ pūrṇavandhuraḥ stuto yāhi vaśām̐ anu yojā nvindra te harī ||
1.82.4a sa ghā taṁ vṛṣaṇaṁ rathamadhi tiṣṭhāti govidam |
1.82.4c yaḥ pātraṁ hāriyojanaṁ pūrṇamindra ciketati yojā nvindra te harī ||
1.82.5a yuktaste astu dakṣiṇa uta savyaḥ śatakrato |
1.82.5c tena jāyāmupa priyāṁ mandāno yāhyandhaso yojā nvindra te harī ||
1.82.6a yunajmi te brahmaṇā keśinā harī upa pra yāhi dadhiṣe gabhastyoḥ |
1.82.6c uttvā sutāso rabhasā amandiṣuḥ pūṣaṇvānvajrintsamu patnyāmadaḥ ||
1.83.1a aśvāvati prathamo goṣu gacchati suprāvīrindra martyastavotibhiḥ |
1.83.1c tamitpṛṇakṣi vasunā bhavīyasā sindhumāpo yathābhito vicetasaḥ ||
1.83.2a āpo na devīrupa yanti hotriyamavaḥ paśyanti vitataṁ yathā rajaḥ |
1.83.2c prācairdevāsaḥ pra ṇayanti devayuṁ brahmapriyaṁ joṣayante varā iva ||
1.83.3a adhi dvayoradadhā ukthyaṁ vaco yatasrucā mithunā yā saparyataḥ |
1.83.3c asaṁyatto vrate te kṣeti puṣyati bhadrā śaktiryajamānāya sunvate ||
1.83.4a ādaṅgirāḥ prathamaṁ dadhire vaya iddhāgnayaḥ śamyā ye sukṛtyayā |
1.83.4c sarvaṁ paṇeḥ samavindanta bhojanamaśvāvantaṁ gomantamā paśuṁ naraḥ ||
1.83.5a yajñairatharvā prathamaḥ pathastate tataḥ sūryo vratapā vena ājani |
1.83.5c ā gā ājaduśanā kāvyaḥ sacā yamasya jātamamṛtaṁ yajāmahe ||
1.83.6a barhirvā yatsvapatyāya vṛjyate'rko vā ślokamāghoṣate divi |
1.83.6c grāvā yatra vadati kārurukthyastasyedindro abhipitveṣu raṇyati ||
1.84.1a asāvi soma indra te śaviṣṭha dhṛṣṇavā gahi |
1.84.1c ā tvā pṛṇaktvindriyaṁ rajaḥ sūryo na raśmibhiḥ ||
1.84.2a indramiddharī vahato'pratidhṛṣṭaśavasam |
1.84.2c ṛṣīṇāṁ ca stutīrupa yajñaṁ ca mānuṣāṇām ||
1.84.3a ā tiṣṭha vṛtrahanrathaṁ yuktā te brahmaṇā harī |
1.84.3c arvācīnaṁ su te mano grāvā kṛṇotu vagnunā ||
1.84.4a imamindra sutaṁ piba jyeṣṭhamamartyaṁ madam |
1.84.4c śukrasya tvābhyakṣarandhārā ṛtasya sādane ||
1.84.5a indrāya nūnamarcatokthāni ca bravītana |
1.84.5c sutā amatsurindavo jyeṣṭhaṁ namasyatā sahaḥ ||
1.84.6a nakiṣṭvadrathītaro harī yadindra yacchase |
1.84.6c nakiṣṭvānu majmanā nakiḥ svaśva ānaśe ||
1.84.7a ya eka idvidayate vasu martāya dāśuṣe |
1.84.7c īśāno apratiṣkuta indro aṅga ||
1.84.8a kadā martamarādhasaṁ padā kṣumpamiva sphurat |
1.84.8c kadā naḥ śuśravadgira indro aṅga ||
1.84.9a yaściddhi tvā bahubhya ā sutāvām̐ āvivāsati |
1.84.9c ugraṁ tatpatyate śava indro aṅga ||
1.84.10a svādoritthā viṣūvato madhvaḥ pibanti gauryaḥ |
1.84.10c yā indreṇa sayāvarīrvṛṣṇā madanti śobhase vasvīranu svarājyam ||
1.84.11a tā asya pṛśanāyuvaḥ somaṁ śrīṇanti pṛśnayaḥ |
1.84.11c priyā indrasya dhenavo vajraṁ hinvanti sāyakaṁ vasvīranu svarājyam ||
1.84.12a tā asya namasā sahaḥ saparyanti pracetasaḥ |
1.84.12c vratānyasya saścire purūṇi pūrvacittaye vasvīranu svarājyam ||
1.84.13a indro dadhīco asthabhirvṛtrāṇyapratiṣkutaḥ |
1.84.13c jaghāna navatīrnava ||
1.84.14a icchannaśvasya yacchiraḥ parvateṣvapaśritam |
1.84.14c tadvidaccharyaṇāvati ||
1.84.15a atrāha goramanvata nāma tvaṣṭurapīcyam |
1.84.15c itthā candramaso gṛhe ||
1.84.16a ko adya yuṅkte dhuri gā ṛtasya śimīvato bhāmino durhṛṇāyūn |
1.84.16c āsanniṣūnhṛtsvaso mayobhūnya eṣāṁ bhṛtyāmṛṇadhatsa jīvāt ||
1.84.17a ka īṣate tujyate ko bibhāya ko maṁsate santamindraṁ ko anti |
1.84.17c kastokāya ka ibhāyota rāye'dhi bravattanve ko janāya ||
1.84.18a ko agnimīṭṭe haviṣā ghṛtena srucā yajātā ṛtubhirdhruvebhiḥ |
1.84.18c kasmai devā ā vahānāśu homa ko maṁsate vītihotraḥ sudevaḥ ||
1.84.19a tvamaṅga pra śaṁsiṣo devaḥ śaviṣṭha martyam |
1.84.19c na tvadanyo maghavannasti marḍitendra bravīmi te vacaḥ ||
1.84.20a mā te rādhāṁsi mā ta ūtayo vaso'smānkadā canā dabhan |
1.84.20c viśvā ca na upamimīhi mānuṣa vasūni carṣaṇibhya ā ||
1.85.1a pra ye śumbhante janayo na saptayo yāmanrudrasya sūnavaḥ sudaṁsasaḥ |
1.85.1c rodasī hi marutaścakrire vṛdhe madanti vīrā vidatheṣu ghṛṣvayaḥ ||
1.85.2a ta ukṣitāso mahimānamāśata divi rudrāso adhi cakrire sadaḥ |
1.85.2c arcanto arkaṁ janayanta indriyamadhi śriyo dadhire pṛśnimātaraḥ ||
1.85.3a gomātaro yacchubhayante añjibhistanūṣu śubhrā dadhire virukmataḥ |
1.85.3c bādhante viśvamabhimātinamapa vartmānyeṣāmanu rīyate ghṛtam ||
1.85.4a vi ye bhrājante sumakhāsa ṛṣṭibhiḥ pracyāvayanto acyutā cidojasā |
1.85.4c manojuvo yanmaruto ratheṣvā vṛṣavrātāsaḥ pṛṣatīrayugdhvam ||
1.85.5a pra yadratheṣu pṛṣatīrayugdhvaṁ vāje adriṁ maruto raṁhayantaḥ |
1.85.5c utāruṣasya vi ṣyanti dhārāścarmevodabhirvyundanti bhūma ||
1.85.6a ā vo vahantu saptayo raghuṣyado raghupatvānaḥ pra jigāta bāhubhiḥ |
1.85.6c sīdatā barhiruru vaḥ sadaskṛtaṁ mādayadhvaṁ maruto madhvo andhasaḥ ||
1.85.7a te'vardhanta svatavaso mahitvanā nākaṁ tasthururu cakrire sadaḥ |
1.85.7c viṣṇuryaddhāvadvṛṣaṇaṁ madacyutaṁ vayo na sīdannadhi barhiṣi priye ||
1.85.8a śūrā ivedyuyudhayo na jagmayaḥ śravasyavo na pṛtanāsu yetire |
1.85.8c bhayante viśvā bhuvanā marudbhyo rājāna iva tveṣasaṁdṛśo naraḥ ||
1.85.9a tvaṣṭā yadvajraṁ sukṛtaṁ hiraṇyayaṁ sahasrabhṛṣṭiṁ svapā avartayat |
1.85.9c dhatta indro naryapāṁsi kartave'hanvṛtraṁ nirapāmaubjadarṇavam ||
1.85.10a ūrdhvaṁ nunudre'vataṁ ta ojasā dādṛhāṇaṁ cidbibhidurvi parvatam |
1.85.10c dhamanto vāṇaṁ marutaḥ sudānavo made somasya raṇyāni cakrire ||
1.85.11a jihmaṁ nunudre'vataṁ tayā diśāsiñcannutsaṁ gotamāya tṛṣṇaje |
1.85.11c ā gacchantīmavasā citrabhānavaḥ kāmaṁ viprasya tarpayanta dhāmabhiḥ ||
1.85.12a yā vaḥ śarma śaśamānāya santi tridhātūni dāśuṣe yacchatādhi |
1.85.12c asmabhyaṁ tāni maruto vi yanta rayiṁ no dhatta vṛṣaṇaḥ suvīram ||
1.86.1a maruto yasya hi kṣaye pāthā divo vimahasaḥ |
1.86.1c sa sugopātamo janaḥ ||
1.86.2a yajñairvā yajñavāhaso viprasya vā matīnām |
1.86.2c marutaḥ śṛṇutā havam ||
1.86.3a uta vā yasya vājino'nu vipramatakṣata |
1.86.3c sa gantā gomati vraje ||
1.86.4a asya vīrasya barhiṣi sutaḥ somo diviṣṭiṣu |
1.86.4c ukthaṁ madaśca śasyate ||
1.86.5a asya śroṣantvā bhuvo viśvā yaścarṣaṇīrabhi |
1.86.5c sūraṁ citsasruṣīriṣaḥ ||
1.86.6a pūrvībhirhi dadāśima śaradbhirmaruto vayam |
1.86.6c avobhiścarṣaṇīnām ||
1.86.7a subhagaḥ sa prayajyavo maruto astu martyaḥ |
1.86.7c yasya prayāṁsi parṣatha ||
1.86.8a śaśamānasya vā naraḥ svedasya satyaśavasaḥ |
1.86.8c vidā kāmasya venataḥ ||
1.86.9a yūyaṁ tatsatyaśavasa āviṣkarta mahitvanā |
1.86.9c vidhyatā vidyutā rakṣaḥ ||
1.86.10a gūhatā guhyaṁ tamo vi yāta viśvamatriṇam |
1.86.10c jyotiṣkartā yaduśmasi ||
1.87.1a pratvakṣasaḥ pratavaso virapśino'nānatā avithurā ṛjīṣiṇaḥ |
1.87.1c juṣṭatamāso nṛtamāso añjibhirvyānajre ke cidusrā iva stṛbhiḥ ||
1.87.2a upahvareṣu yadacidhvaṁ yayiṁ vaya iva marutaḥ kena citpathā |
1.87.2c ścotanti kośā upa vo ratheṣvā ghṛtamukṣatā madhuvarṇamarcate ||
1.87.3a praiṣāmajmeṣu vithureva rejate bhūmiryāmeṣu yaddha yuñjate śubhe |
1.87.3c te krīḻayo dhunayo bhrājadṛṣṭayaḥ svayaṁ mahitvaṁ panayanta dhūtayaḥ ||
1.87.4a sa hi svasṛtpṛṣadaśvo yuvā gaṇo'yā īśānastaviṣībhirāvṛtaḥ |
1.87.4c asi satya ṛṇayāvānedyo'syā dhiyaḥ prāvitāthā vṛṣā gaṇaḥ ||
1.87.5a pituḥ pratnasya janmanā vadāmasi somasya jihvā pra jigāti cakṣasā |
1.87.5c yadīmindraṁ śamyṛkvāṇa āśatādinnāmāni yajñiyāni dadhire ||
1.87.6a śriyase kaṁ bhānubhiḥ saṁ mimikṣire te raśmibhista ṛkvabhiḥ sukhādayaḥ |
1.87.6c te vāśīmanta iṣmiṇo abhīravo vidre priyasya mārutasya dhāmnaḥ ||
1.88.1a ā vidyunmadbhirmarutaḥ svarkai rathebhiryāta ṛṣṭimadbhiraśvaparṇaiḥ |
1.88.1c ā varṣiṣṭhayā na iṣā vayo na paptatā sumāyāḥ ||
1.88.2a te'ruṇebhirvaramā piśaṅgaiḥ śubhe kaṁ yānti rathatūrbhiraśvaiḥ |
1.88.2c rukmo na citraḥ svadhitīvānpavyā rathasya jaṅghananta bhūma ||
1.88.3a śriye kaṁ vo adhi tanūṣu vāśīrmedhā vanā na kṛṇavanta ūrdhvā |
1.88.3c yuṣmabhyaṁ kaṁ marutaḥ sujātāstuvidyumnāso dhanayante adrim ||
1.88.4a ahāni gṛdhrāḥ paryā va āgurimāṁ dhiyaṁ vārkāryāṁ ca devīm |
1.88.4c brahma kṛṇvanto gotamāso arkairūrdhvaṁ nunudra utsadhiṁ pibadhyai ||
1.88.5a etattyanna yojanamaceti sasvarha yanmaruto gotamo vaḥ |
1.88.5c paśyanhiraṇyacakrānayodaṁṣṭrānvidhāvato varāhūn ||
1.88.6a eṣā syā vo maruto'nubhartrī prati ṣṭobhati vāghato na vāṇī |
1.88.6c astobhayadvṛthāsāmanu svadhāṁ gabhastyoḥ ||
1.89.1a ā no bhadrāḥ kratavo yantu viśvato'dabdhāso aparītāsa udbhidaḥ |
1.89.1c devā no yathā sadamidvṛdhe asannaprāyuvo rakṣitāro divedive ||
1.89.2a devānāṁ bhadrā sumatirṛjūyatāṁ devānāṁ rātirabhi no ni vartatām |
1.89.2c devānāṁ sakhyamupa sedimā vayaṁ devā na āyuḥ pra tirantu jīvase ||
1.89.3a tānpūrvayā nividā hūmahe vayaṁ bhagaṁ mitramaditiṁ dakṣamasridham |
1.89.3c aryamaṇaṁ varuṇaṁ somamaśvinā sarasvatī naḥ subhagā mayaskarat ||
1.89.4a tanno vāto mayobhu vātu bheṣajaṁ tanmātā pṛthivī tatpitā dyauḥ |
1.89.4c tadgrāvāṇaḥ somasuto mayobhuvastadaśvinā śṛṇutaṁ dhiṣṇyā yuvam ||
1.89.5a tamīśānaṁ jagatastasthuṣaspatiṁ dhiyaṁjinvamavase hūmahe vayam |
1.89.5c pūṣā no yathā vedasāmasadvṛdhe rakṣitā pāyuradabdhaḥ svastaye ||
1.89.6a svasti na indro vṛddhaśravāḥ svasti naḥ pūṣā viśvavedāḥ |
1.89.6c svasti nastārkṣyo ariṣṭanemiḥ svasti no bṛhaspatirdadhātu ||
1.89.7a pṛṣadaśvā marutaḥ pṛśnimātaraḥ śubhaṁyāvāno vidatheṣu jagmayaḥ |
1.89.7c agnijihvā manavaḥ sūracakṣaso viśve no devā avasā gamanniha ||
1.89.8a bhadraṁ karṇebhiḥ śṛṇuyāma devā bhadraṁ paśyemākṣabhiryajatrāḥ |
1.89.8c sthirairaṅgaistuṣṭuvāṁsastanūbhirvyaśema devahitaṁ yadāyuḥ ||
1.89.9a śataminnu śarado anti devā yatrā naścakrā jarasaṁ tanūnām |
1.89.9c putrāso yatra pitaro bhavanti mā no madhyā rīriṣatāyurgantoḥ ||
1.89.10a aditirdyauraditirantarikṣamaditirmātā sa pitā sa putraḥ |
1.89.10c viśve devā aditiḥ pañca janā aditirjātamaditirjanitvam ||
1.90.1a ṛjunītī no varuṇo mitro nayatu vidvān |
1.90.1c aryamā devaiḥ sajoṣāḥ ||
1.90.2a te hi vasvo vasavānāste apramūrā mahobhiḥ |
1.90.2c vratā rakṣante viśvāhā ||
1.90.3a te asmabhyaṁ śarma yaṁsannamṛtā martyebhyaḥ |
1.90.3c bādhamānā apa dviṣaḥ ||
1.90.4a vi naḥ pathaḥ suvitāya ciyantvindro marutaḥ |
1.90.4c pūṣā bhago vandyāsaḥ ||
1.90.5a uta no dhiyo goagrāḥ pūṣanviṣṇavevayāvaḥ |
1.90.5c kartā naḥ svastimataḥ ||
1.90.6a madhu vātā ṛtāyate madhu kṣaranti sindhavaḥ |
1.90.6c mādhvīrnaḥ santvoṣadhīḥ ||
1.90.7a madhu naktamutoṣaso madhumatpārthivaṁ rajaḥ |
1.90.7c madhu dyaurastu naḥ pitā ||
1.90.8a madhumānno vanaspatirmadhumām̐ astu sūryaḥ |
1.90.8c mādhvīrgāvo bhavantu naḥ ||
1.90.9a śaṁ no mitraḥ śaṁ varuṇaḥ śaṁ no bhavatvaryamā |
1.90.9c śaṁ na indro bṛhaspatiḥ śaṁ no viṣṇururukramaḥ ||
1.91.1a tvaṁ soma pra cikito manīṣā tvaṁ rajiṣṭhamanu neṣi panthām |
1.91.1c tava praṇītī pitaro na indo deveṣu ratnamabhajanta dhīrāḥ ||
1.91.2a tvaṁ soma kratubhiḥ sukraturbhūstvaṁ dakṣaiḥ sudakṣo viśvavedāḥ |
1.91.2c tvaṁ vṛṣā vṛṣatvebhirmahitvā dyumnebhirdyumnyabhavo nṛcakṣāḥ ||
1.91.3a rājño nu te varuṇasya vratāni bṛhadgabhīraṁ tava soma dhāma |
1.91.3c śuciṣṭvamasi priyo na mitro dakṣāyyo aryamevāsi soma ||
1.91.4a yā te dhāmāni divi yā pṛthivyāṁ yā parvateṣvoṣadhīṣvapsu |
1.91.4c tebhirno viśvaiḥ sumanā aheḻanrājantsoma prati havyā gṛbhāya ||
1.91.5a tvaṁ somāsi satpatistvaṁ rājota vṛtrahā |
1.91.5c tvaṁ bhadro asi kratuḥ ||
1.91.6a tvaṁ ca soma no vaśo jīvātuṁ na marāmahe |
1.91.6c priyastotro vanaspatiḥ ||
1.91.7a tvaṁ soma mahe bhagaṁ tvaṁ yūna ṛtāyate |
1.91.7c dakṣaṁ dadhāsi jīvase ||
1.91.8a tvaṁ naḥ soma viśvato rakṣā rājannaghāyataḥ |
1.91.8c na riṣyettvāvataḥ sakhā ||
1.91.9a soma yāste mayobhuva ūtayaḥ santi dāśuṣe |
1.91.9c tābhirno'vitā bhava ||
1.91.10a imaṁ yajñamidaṁ vaco jujuṣāṇa upāgahi |
1.91.10c soma tvaṁ no vṛdhe bhava ||
1.91.11a soma gīrbhiṣṭvā vayaṁ vardhayāmo vacovidaḥ |
1.91.11c sumṛḻīko na ā viśa ||
1.91.12a gayasphāno amīvahā vasuvitpuṣṭivardhanaḥ |
1.91.12c sumitraḥ soma no bhava ||
1.91.13a soma rārandhi no hṛdi gāvo na yavaseṣvā |
1.91.13c marya iva sva okye ||
1.91.14a yaḥ soma sakhye tava rāraṇaddeva martyaḥ |
1.91.14c taṁ dakṣaḥ sacate kaviḥ ||
1.91.15a uruṣyā ṇo abhiśasteḥ soma ni pāhyaṁhasaḥ |
1.91.15c sakhā suśeva edhi naḥ ||
1.91.16a ā pyāyasva sametu te viśvataḥ soma vṛṣṇyam |
1.91.16c bhavā vājasya saṁgathe ||
1.91.17a ā pyāyasva madintama soma viśvebhiraṁśubhiḥ |
1.91.17c bhavā naḥ suśravastamaḥ sakhā vṛdhe ||
1.91.18a saṁ te payāṁsi samu yantu vājāḥ saṁ vṛṣṇyānyabhimātiṣāhaḥ |
1.91.18c āpyāyamāno amṛtāya soma divi śravāṁsyuttamāni dhiṣva ||
1.91.19a yā te dhāmāni haviṣā yajanti tā te viśvā paribhūrastu yajñam |
1.91.19c gayasphānaḥ prataraṇaḥ suvīro'vīrahā pra carā soma duryān ||
1.91.20a somo dhenuṁ somo arvantamāśuṁ somo vīraṁ karmaṇyaṁ dadāti |
1.91.20c sādanyaṁ vidathyaṁ sabheyaṁ pitṛśravaṇaṁ yo dadāśadasmai ||
1.91.21a aṣāḻhaṁ yutsu pṛtanāsu papriṁ svarṣāmapsāṁ vṛjanasya gopām |
1.91.21c bhareṣujāṁ sukṣitiṁ suśravasaṁ jayantaṁ tvāmanu madema soma ||
1.91.22a tvamimā oṣadhīḥ soma viśvāstvamapo ajanayastvaṁ gāḥ |
1.91.22c tvamā tatanthorvantarikṣaṁ tvaṁ jyotiṣā vi tamo vavartha ||
1.91.23a devena no manasā deva soma rāyo bhāgaṁ sahasāvannabhi yudhya |
1.91.23c mā tvā tanadīśiṣe vīryasyobhayebhyaḥ pra cikitsā gaviṣṭau ||
1.92.1a etā u tyā uṣasaḥ ketumakrata pūrve ardhe rajaso bhānumañjate |
1.92.1c niṣkṛṇvānā āyudhānīva dhṛṣṇavaḥ prati gāvo'ruṣīryanti mātaraḥ ||
1.92.2a udapaptannaruṇā bhānavo vṛthā svāyujo aruṣīrgā ayukṣata |
1.92.2c akrannuṣāso vayunāni pūrvathā ruśantaṁ bhānumaruṣīraśiśrayuḥ ||
1.92.3a arcanti nārīrapaso na viṣṭibhiḥ samānena yojanenā parāvataḥ |
1.92.3c iṣaṁ vahantīḥ sukṛte sudānave viśvedaha yajamānāya sunvate ||
1.92.4a adhi peśāṁsi vapate nṛtūrivāporṇute vakṣa usreva barjaham |
1.92.4c jyotirviśvasmai bhuvanāya kṛṇvatī gāvo na vrajaṁ vyuṣā āvartamaḥ ||
1.92.5a pratyarcī ruśadasyā adarśi vi tiṣṭhate bādhate kṛṣṇamabhvam |
1.92.5c svaruṁ na peśo vidatheṣvañjañcitraṁ divo duhitā bhānumaśret ||
1.92.6a atāriṣma tamasaspāramasyoṣā ucchantī vayunā kṛṇoti |
1.92.6c śriye chando na smayate vibhātī supratīkā saumanasāyājīgaḥ ||
1.92.7a bhāsvatī netrī sūnṛtānāṁ divaḥ stave duhitā gotamebhiḥ |
1.92.7c prajāvato nṛvato aśvabudhyānuṣo goagrām̐ upa māsi vājān ||
1.92.8a uṣastamaśyāṁ yaśasaṁ suvīraṁ dāsapravargaṁ rayimaśvabudhyam |
1.92.8c sudaṁsasā śravasā yā vibhāsi vājaprasūtā subhage bṛhantam ||
1.92.9a viśvāni devī bhuvanābhicakṣyā pratīcī cakṣururviyā vi bhāti |
1.92.9c viśvaṁ jīvaṁ carase bodhayantī viśvasya vācamavidanmanāyoḥ ||
1.92.10a punaḥpunarjāyamānā purāṇī samānaṁ varṇamabhi śumbhamānā |
1.92.10c śvaghnīva kṛtnurvija āminānā martasya devī jarayantyāyuḥ ||
1.92.11a vyūrṇvatī divo antām̐ abodhyapa svasāraṁ sanutaryuyoti |
1.92.11c praminatī manuṣyā yugāni yoṣā jārasya cakṣasā vi bhāti ||
1.92.12a paśūnna citrā subhagā prathānā sindhurna kṣoda urviyā vyaśvait |
1.92.12c aminatī daivyāni vratāni sūryasya ceti raśmibhirdṛśānā ||
1.92.13a uṣastaccitramā bharāsmabhyaṁ vājinīvati |
1.92.13c yena tokaṁ ca tanayaṁ ca dhāmahe ||
1.92.14a uṣo adyeha gomatyaśvāvati vibhāvari |
1.92.14c revadasme vyuccha sūnṛtāvati ||
1.92.15a yukṣvā hi vājinīvatyaśvām̐ adyāruṇām̐ uṣaḥ |
1.92.15c athā no viśvā saubhagānyā vaha ||
1.92.16a aśvinā vartirasmadā gomaddasrā hiraṇyavat |
1.92.16c arvāgrathaṁ samanasā ni yacchatam ||
1.92.17a yāvitthā ślokamā divo jyotirjanāya cakrathuḥ |
1.92.17c ā na ūrjaṁ vahatamaśvinā yuvam ||
1.92.18a eha devā mayobhuvā dasrā hiraṇyavartanī |
1.92.18c uṣarbudho vahantu somapītaye ||
1.93.1a agnīṣomāvimaṁ su me śṛṇutaṁ vṛṣaṇā havam |
1.93.1c prati sūktāni haryataṁ bhavataṁ dāśuṣe mayaḥ ||
1.93.2a agnīṣomā yo adya vāmidaṁ vacaḥ saparyati |
1.93.2c tasmai dhattaṁ suvīryaṁ gavāṁ poṣaṁ svaśvyam ||
1.93.3a agnīṣomā ya āhutiṁ yo vāṁ dāśāddhaviṣkṛtim |
1.93.3c sa prajayā suvīryaṁ viśvamāyurvyaśnavat ||
1.93.4a agnīṣomā ceti tadvīryaṁ vāṁ yadamuṣṇītamavasaṁ paṇiṁ gāḥ |
1.93.4c avātirataṁ bṛsayasya śeṣo'vindataṁ jyotirekaṁ bahubhyaḥ ||
1.93.5a yuvametāni divi rocanānyagniśca soma sakratū adhattam |
1.93.5c yuvaṁ sindhūm̐rabhiśasteravadyādagnīṣomāvamuñcataṁ gṛbhītān ||
1.93.6a ānyaṁ divo mātariśvā jabhārāmathnādanyaṁ pari śyeno adreḥ |
1.93.6c agnīṣomā brahmaṇā vāvṛdhānoruṁ yajñāya cakrathuru lokam ||
1.93.7a agnīṣomā haviṣaḥ prasthitasya vītaṁ haryataṁ vṛṣaṇā juṣethām |
1.93.7c suśarmāṇā svavasā hi bhūtamathā dhattaṁ yajamānāya śaṁ yoḥ ||
1.93.8a yo agnīṣomā haviṣā saparyāddevadrīcā manasā yo ghṛtena |
1.93.8c tasya vrataṁ rakṣataṁ pātamaṁhaso viśe janāya mahi śarma yacchatam ||
1.93.9a agnīṣomā savedasā sahūtī vanataṁ giraḥ |
1.93.9c saṁ devatrā babhūvathuḥ ||
1.93.10a agnīṣomāvanena vāṁ yo vāṁ ghṛtena dāśati |
1.93.10c tasmai dīdayataṁ bṛhat ||
1.93.11a agnīṣomāvimāni no yuvaṁ havyā jujoṣatam |
1.93.11c ā yātamupa naḥ sacā ||
1.93.12a agnīṣomā pipṛtamarvato na ā pyāyantāmusriyā havyasūdaḥ |
1.93.12c asme balāni maghavatsu dhattaṁ kṛṇutaṁ no adhvaraṁ śruṣṭimantam ||
1.94.1a imaṁ stomamarhate jātavedase rathamiva saṁ mahemā manīṣayā |
1.94.1c bhadrā hi naḥ pramatirasya saṁsadyagne sakhye mā riṣāmā vayaṁ tava ||
1.94.2a yasmai tvamāyajase sa sādhatyanarvā kṣeti dadhate suvīryam |
1.94.2c sa tūtāva nainamaśnotyaṁhatiragne sakhye mā riṣāmā vayaṁ tava ||
1.94.3a śakema tvā samidhaṁ sādhayā dhiyastve devā haviradantyāhutam |
1.94.3c tvamādityām̐ ā vaha tānhyuśmasyagne sakhye mā riṣāmā vayaṁ tava ||
1.94.4a bharāmedhmaṁ kṛṇavāmā havīṁṣi te citayantaḥ parvaṇāparvaṇā vayam |
1.94.4c jīvātave prataraṁ sādhayā dhiyo'gne sakhye mā riṣāmā vayaṁ tava ||
1.94.5a viśāṁ gopā asya caranti jantavo dvipacca yaduta catuṣpadaktubhiḥ |
1.94.5c citraḥ praketa uṣaso mahām̐ asyagne sakhye mā riṣāmā vayaṁ tava ||
1.94.6a tvamadhvaryuruta hotāsi pūrvyaḥ praśāstā potā januṣā purohitaḥ |
1.94.6c viśvā vidvām̐ ārtvijyā dhīra puṣyasyagne sakhye mā riṣāmā vayaṁ tava ||
1.94.7a yo viśvataḥ supratīkaḥ sadṛṅṅasi dūre citsantaḻidivāti rocase |
1.94.7c rātryāścidandho ati deva paśyasyagne sakhye mā riṣāmā vayaṁ tava ||
1.94.8a pūrvo devā bhavatu sunvato ratho'smākaṁ śaṁso abhyastu dūḍhyaḥ |
1.94.8c tadā jānītota puṣyatā vaco'gne sakhye mā riṣāmā vayaṁ tava ||
1.94.9a vadhairduḥśaṁsām̐ apa dūḍhyo jahi dūre vā ye anti vā ke cidatriṇaḥ |
1.94.9c athā yajñāya gṛṇate sugaṁ kṛdhyagne sakhye mā riṣāmā vayaṁ tava ||
1.94.10a yadayukthā aruṣā rohitā rathe vātajūtā vṛṣabhasyeva te ravaḥ |
1.94.10c ādinvasi vanino dhūmaketunāgne sakhye mā riṣāmā vayaṁ tava ||
1.94.11a adha svanāduta bibhyuḥ patatriṇo drapsā yatte yavasādo vyasthiran |
1.94.11c sugaṁ tatte tāvakebhyo rathebhyo'gne sakhye mā riṣāmā vayaṁ tava ||
1.94.12a ayaṁ mitrasya varuṇasya dhāyase'vayātāṁ marutāṁ heḻo adbhutaḥ |
1.94.12c mṛḻā su no bhūtveṣāṁ manaḥ punaragne sakhye mā riṣāmā vayaṁ tava ||
1.94.13a devo devānāmasi mitro adbhuto vasurvasūnāmasi cāruradhvare |
1.94.13c śarmantsyāma tava saprathastame'gne sakhye mā riṣāmā vayaṁ tava ||
1.94.14a tatte bhadraṁ yatsamiddhaḥ sve dame somāhuto jarase mṛḻayattamaḥ |
1.94.14c dadhāsi ratnaṁ draviṇaṁ ca dāśuṣe'gne sakhye mā riṣāmā vayaṁ tava ||
1.94.15a yasmai tvaṁ sudraviṇo dadāśo'nāgāstvamadite sarvatātā |
1.94.15c yaṁ bhadreṇa śavasā codayāsi prajāvatā rādhasā te syāma ||
1.94.16a sa tvamagne saubhagatvasya vidvānasmākamāyuḥ pra tireha deva |
1.94.16c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.95.1a dve virūpe carataḥ svarthe anyānyā vatsamupa dhāpayete |
1.95.1c hariranyasyāṁ bhavati svadhāvāñchukro anyasyāṁ dadṛśe suvarcāḥ ||
1.95.2a daśemaṁ tvaṣṭurjanayanta garbhamatandrāso yuvatayo vibhṛtram |
1.95.2c tigmānīkaṁ svayaśasaṁ janeṣu virocamānaṁ pari ṣīṁ nayanti ||
1.95.3a trīṇi jānā pari bhūṣantyasya samudra ekaṁ divyekamapsu |
1.95.3c pūrvāmanu pra diśaṁ pārthivānāmṛtūnpraśāsadvi dadhāvanuṣṭhu ||
1.95.4a ka imaṁ vo niṇyamā ciketa vatso mātṝrjanayata svadhābhiḥ |
1.95.4c bahvīnāṁ garbho apasāmupasthānmahānkavirniścarati svadhāvān ||
1.95.5a āviṣṭyo vardhate cārurāsu jihmānāmūrdhvaḥ svayaśā upasthe |
1.95.5c ubhe tvaṣṭurbibhyaturjāyamānātpratīcī siṁhaṁ prati joṣayete ||
1.95.6a ubhe bhadre joṣayete na mene gāvo na vāśrā upa tasthurevaiḥ |
1.95.6c sa dakṣāṇāṁ dakṣapatirbabhūvāñjanti yaṁ dakṣiṇato havirbhiḥ ||
1.95.7a udyaṁyamīti saviteva bāhū ubhe sicau yatate bhīma ṛñjan |
1.95.7c ucchukramatkamajate simasmānnavā mātṛbhyo vasanā jahāti ||
1.95.8a tveṣaṁ rūpaṁ kṛṇuta uttaraṁ yatsaṁpṛñcānaḥ sadane gobhiradbhiḥ |
1.95.8c kavirbudhnaṁ pari marmṛjyate dhīḥ sā devatātā samitirbabhūva ||
1.95.9a uru te jrayaḥ paryeti budhnaṁ virocamānaṁ mahiṣasya dhāma |
1.95.9c viśvebhiragne svayaśobhiriddho'dabdhebhiḥ pāyubhiḥ pāhyasmān ||
1.95.10a dhanvantsrotaḥ kṛṇute gātumūrmiṁ śukrairūrmibhirabhi nakṣati kṣām |
1.95.10c viśvā sanāni jaṭhareṣu dhatte'ntarnavāsu carati prasūṣu ||
1.95.11a evā no agne samidhā vṛdhāno revatpāvaka śravase vi bhāhi |
1.95.11c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.96.1a sa pratnathā sahasā jāyamānaḥ sadyaḥ kāvyāni baḻadhatta viśvā |
1.96.1c āpaśca mitraṁ dhiṣaṇā ca sādhandevā agniṁ dhārayandraviṇodām ||
1.96.2a sa pūrvayā nividā kavyatāyorimāḥ prajā ajanayanmanūnām |
1.96.2c vivasvatā cakṣasā dyāmapaśca devā agniṁ dhārayandraviṇodām ||
1.96.3a tamīḻata prathamaṁ yajñasādhaṁ viśa ārīrāhutamṛñjasānam |
1.96.3c ūrjaḥ putraṁ bharataṁ sṛpradānuṁ devā agniṁ dhārayandraviṇodām ||
1.96.4a sa mātariśvā puruvārapuṣṭirvidadgātuṁ tanayāya svarvit |
1.96.4c viśāṁ gopā janitā rodasyordevā agniṁ dhārayandraviṇodām ||
1.96.5a naktoṣāsā varṇamāmemyāne dhāpayete śiśumekaṁ samīcī |
1.96.5c dyāvākṣāmā rukmo antarvi bhāti devā agniṁ dhārayandraviṇodām ||
1.96.6a rāyo budhnaḥ saṁgamano vasūnāṁ yajñasya keturmanmasādhano veḥ |
1.96.6c amṛtatvaṁ rakṣamāṇāsa enaṁ devā agniṁ dhārayandraviṇodām ||
1.96.7a nū ca purā ca sadanaṁ rayīṇāṁ jātasya ca jāyamānasya ca kṣām |
1.96.7c sataśca gopāṁ bhavataśca bhūrerdevā agniṁ dhārayandraviṇodām ||
1.96.8a draviṇodā draviṇasasturasya draviṇodāḥ sanarasya pra yaṁsat |
1.96.8c draviṇodā vīravatīmiṣaṁ no draviṇodā rāsate dīrghamāyuḥ ||
1.96.9a evā no agne samidhā vṛdhāno revatpāvaka śravase vi bhāhi |
1.96.9c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.97.1a apa naḥ śośucadaghamagne śuśugdhyā rayim |
1.97.1c apa naḥ śośucadagham ||
1.97.2a sukṣetriyā sugātuyā vasūyā ca yajāmahe |
1.97.2c apa naḥ śośucadagham ||
1.97.3a pra yadbhandiṣṭha eṣāṁ prāsmākāsaśca sūrayaḥ |
1.97.3c apa naḥ śośucadagham ||
1.97.4a pra yatte agne sūrayo jāyemahi pra te vayam |
1.97.4c apa naḥ śośucadagham ||
1.97.5a pra yadagneḥ sahasvato viśvato yanti bhānavaḥ |
1.97.5c apa naḥ śośucadagham ||
1.97.6a tvaṁ hi viśvatomukha viśvataḥ paribhūrasi |
1.97.6c apa naḥ śośucadagham ||
1.97.7a dviṣo no viśvatomukhāti nāveva pāraya |
1.97.7c apa naḥ śośucadagham ||
1.97.8a sa naḥ sindhumiva nāvayāti parṣā svastaye |
1.97.8c apa naḥ śośucadagham ||
1.98.1a vaiśvānarasya sumatau syāma rājā hi kaṁ bhuvanānāmabhiśrīḥ |
1.98.1c ito jāto viśvamidaṁ vi caṣṭe vaiśvānaro yatate sūryeṇa ||
1.98.2a pṛṣṭo divi pṛṣṭo agniḥ pṛthivyāṁ pṛṣṭo viśvā oṣadhīrā viveśa |
1.98.2c vaiśvānaraḥ sahasā pṛṣṭo agniḥ sa no divā sa riṣaḥ pātu naktam ||
1.98.3a vaiśvānara tava tatsatyamastvasmānrāyo maghavānaḥ sacantām |
1.98.3c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.99.1a jātavedase sunavāma somamarātīyato ni dahāti vedaḥ |
1.99.1c sa naḥ parṣadati durgāṇi viśvā nāveva sindhuṁ duritātyagniḥ ||
1.100.1a sa yo vṛṣā vṛṣṇyebhiḥ samokā maho divaḥ pṛthivyāśca samrāṭ |
1.100.1c satīnasatvā havyo bhareṣu marutvānno bhavatvindra ūtī ||
1.100.2a yasyānāptaḥ sūryasyeva yāmo bharebhare vṛtrahā śuṣmo asti |
1.100.2c vṛṣantamaḥ sakhibhiḥ svebhirevairmarutvānno bhavatvindra ūtī ||
1.100.3a divo na yasya retaso dughānāḥ panthāso yanti śavasāparītāḥ |
1.100.3c taraddveṣāḥ sāsahiḥ pauṁsyebhirmarutvānno bhavatvindra ūtī ||
1.100.4a so aṅgirobhiraṅgirastamo bhūdvṛṣā vṛṣabhiḥ sakhibhiḥ sakhā san |
1.100.4c ṛgmibhirṛgmī gātubhirjyeṣṭho marutvānno bhavatvindra ūtī ||
1.100.5a sa sūnubhirna rudrebhirṛbhvā nṛṣāhye sāsahvām̐ amitrān |
1.100.5c sanīḻebhiḥ śravasyāni tūrvanmarutvānno bhavatvindra ūtī ||
1.100.6a sa manyumīḥ samadanasya kartāsmākebhirnṛbhiḥ sūryaṁ sanat |
1.100.6c asminnahantsatpatiḥ puruhūto marutvānno bhavatvindra ūtī ||
1.100.7a tamūtayo raṇayañchūrasātau taṁ kṣemasya kṣitayaḥ kṛṇvata trām |
1.100.7c sa viśvasya karuṇasyeśa eko marutvānno bhavatvindra ūtī ||
1.100.8a tamapsanta śavasa utsaveṣu naro naramavase taṁ dhanāya |
1.100.8c so andhe cittamasi jyotirvidanmarutvānno bhavatvindra ūtī ||
1.100.9a sa savyena yamati vrādhataścitsa dakṣiṇe saṁgṛbhītā kṛtāni |
1.100.9c sa kīriṇā citsanitā dhanāni marutvānno bhavatvindra ūtī ||
1.100.10a sa grāmebhiḥ sanitā sa rathebhirvide viśvābhiḥ kṛṣṭibhirnvadya |
1.100.10c sa pauṁsyebhirabhibhūraśastīrmarutvānno bhavatvindra ūtī ||
1.100.11a sa jāmibhiryatsamajāti mīḻhe'jāmibhirvā puruhūta evaiḥ |
1.100.11c apāṁ tokasya tanayasya jeṣe marutvānno bhavatvindra ūtī ||
1.100.12a sa vajrabhṛddasyuhā bhīma ugraḥ sahasracetāḥ śatanītha ṛbhvā |
1.100.12c camrīṣo na śavasā pāñcajanyo marutvānno bhavatvindra ūtī ||
1.100.13a tasya vajraḥ krandati smatsvarṣā divo na tveṣo ravathaḥ śimīvān |
1.100.13c taṁ sacante sanayastaṁ dhanāni marutvānno bhavatvindra ūtī ||
1.100.14a yasyājasraṁ śavasā mānamukthaṁ paribhujadrodasī viśvataḥ sīm |
1.100.14c sa pāriṣatkratubhirmandasāno marutvānno bhavatvindra ūtī ||
1.100.15a na yasya devā devatā na martā āpaścana śavaso antamāpuḥ |
1.100.15c sa prarikvā tvakṣasā kṣmo divaśca marutvānno bhavatvindra ūtī ||
1.100.16a rohicchyāvā sumadaṁśurlalāmīrdyukṣā rāya ṛjrāśvasya |
1.100.16c vṛṣaṇvantaṁ bibhratī dhūrṣu rathaṁ mandrā ciketa nāhuṣīṣu vikṣu ||
1.100.17a etattyatta indra vṛṣṇa ukthaṁ vārṣāgirā abhi gṛṇanti rādhaḥ |
1.100.17c ṛjrāśvaḥ praṣṭibhirambarīṣaḥ sahadevo bhayamānaḥ surādhāḥ ||
1.100.18a dasyūñchimyūm̐śca puruhūta evairhatvā pṛthivyāṁ śarvā ni barhīt |
1.100.18c sanatkṣetraṁ sakhibhiḥ śvitnyebhiḥ sanatsūryaṁ sanadapaḥ suvajraḥ ||
1.100.19a viśvāhendro adhivaktā no astvaparihvṛtāḥ sanuyāma vājam |
1.100.19c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.101.1a pra mandine pitumadarcatā vaco yaḥ kṛṣṇagarbhā nirahannṛjiśvanā |
1.101.1c avasyavo vṛṣaṇaṁ vajradakṣiṇaṁ marutvantaṁ sakhyāya havāmahe ||
1.101.2a yo vyaṁsaṁ jāhṛṣāṇena manyunā yaḥ śambaraṁ yo ahanpiprumavratam |
1.101.2c indro yaḥ śuṣṇamaśuṣaṁ nyāvṛṇaṅmarutvantaṁ sakhyāya havāmahe ||
1.101.3a yasya dyāvāpṛthivī pauṁsyaṁ mahadyasya vrate varuṇo yasya sūryaḥ |
1.101.3c yasyendrasya sindhavaḥ saścati vrataṁ marutvantaṁ sakhyāya havāmahe ||
1.101.4a yo aśvānāṁ yo gavāṁ gopatirvaśī ya āritaḥ karmaṇikarmaṇi sthiraḥ |
1.101.4c vīḻościdindro yo asunvato vadho marutvantaṁ sakhyāya havāmahe ||
1.101.5a yo viśvasya jagataḥ prāṇataspatiryo brahmaṇe prathamo gā avindat |
1.101.5c indro yo dasyūm̐radharām̐ avātiranmarutvantaṁ sakhyāya havāmahe ||
1.101.6a yaḥ śūrebhirhavyo yaśca bhīrubhiryo dhāvadbhirhūyate yaśca jigyubhiḥ |
1.101.6c indraṁ yaṁ viśvā bhuvanābhi saṁdadhurmarutvantaṁ sakhyāya havāmahe ||
1.101.7a rudrāṇāmeti pradiśā vicakṣaṇo rudrebhiryoṣā tanute pṛthu jrayaḥ |
1.101.7c indraṁ manīṣā abhyarcati śrutaṁ marutvantaṁ sakhyāya havāmahe ||
1.101.8a yadvā marutvaḥ parame sadhasthe yadvāvame vṛjane mādayāse |
1.101.8c ata ā yāhyadhvaraṁ no acchā tvāyā haviścakṛmā satyarādhaḥ ||
1.101.9a tvāyendra somaṁ suṣumā sudakṣa tvāyā haviścakṛmā brahmavāhaḥ |
1.101.9c adhā niyutvaḥ sagaṇo marudbhirasminyajñe barhiṣi mādayasva ||
1.101.10a mādayasva haribhirye ta indra vi ṣyasva śipre vi sṛjasva dhene |
1.101.10c ā tvā suśipra harayo vahantūśanhavyāni prati no juṣasva ||
1.101.11a marutstotrasya vṛjanasya gopā vayamindreṇa sanuyāma vājam |
1.101.11c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.102.1a imāṁ te dhiyaṁ pra bhare maho mahīmasya stotre dhiṣaṇā yatta ānaje |
1.102.1c tamutsave ca prasave ca sāsahimindraṁ devāsaḥ śavasāmadannanu ||
1.102.2a asya śravo nadyaḥ sapta bibhrati dyāvākṣāmā pṛthivī darśataṁ vapuḥ |
1.102.2c asme sūryācandramasābhicakṣe śraddhe kamindra carato vitarturam ||
1.102.3a taṁ smā rathaṁ maghavanprāva sātaye jaitraṁ yaṁ te anumadāma saṁgame |
1.102.3c ājā na indra manasā puruṣṭuta tvāyadbhyo maghavañcharma yaccha naḥ ||
1.102.4a vayaṁ jayema tvayā yujā vṛtamasmākamaṁśamudavā bharebhare |
1.102.4c asmabhyamindra varivaḥ sugaṁ kṛdhi pra śatrūṇāṁ maghavanvṛṣṇyā ruja ||
1.102.5a nānā hi tvā havamānā janā ime dhanānāṁ dhartaravasā vipanyavaḥ |
1.102.5c asmākaṁ smā rathamā tiṣṭha sātaye jaitraṁ hīndra nibhṛtaṁ manastava ||
1.102.6a gojitā bāhū amitakratuḥ simaḥ karmankarmañchatamūtiḥ khajaṁkaraḥ |
1.102.6c akalpa indraḥ pratimānamojasāthā janā vi hvayante siṣāsavaḥ ||
1.102.7a utte śatānmaghavannucca bhūyasa utsahasrādririce kṛṣṭiṣu śravaḥ |
1.102.7c amātraṁ tvā dhiṣaṇā titviṣe mahyadhā vṛtrāṇi jighnase puraṁdara ||
1.102.8a triviṣṭidhātu pratimānamojasastisro bhūmīrnṛpate trīṇi rocanā |
1.102.8c atīdaṁ viśvaṁ bhuvanaṁ vavakṣithāśatrurindra januṣā sanādasi ||
1.102.9a tvāṁ deveṣu prathamaṁ havāmahe tvaṁ babhūtha pṛtanāsu sāsahiḥ |
1.102.9c semaṁ naḥ kārumupamanyumudbhidamindraḥ kṛṇotu prasave rathaṁ puraḥ ||
1.102.10a tvaṁ jigetha na dhanā rurodhithārbheṣvājā maghavanmahatsu ca |
1.102.10c tvāmugramavase saṁ śiśīmasyathā na indra havaneṣu codaya ||
1.102.11a viśvāhendro adhivaktā no astvaparihvṛtāḥ sanuyāma vājam |
1.102.11c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.103.1a tatta indriyaṁ paramaṁ parācairadhārayanta kavayaḥ puredam |
1.103.1c kṣamedamanyaddivyanyadasya samī pṛcyate samaneva ketuḥ ||
1.103.2a sa dhārayatpṛthivīṁ paprathacca vajreṇa hatvā nirapaḥ sasarja |
1.103.2c ahannahimabhinadrauhiṇaṁ vyahanvyaṁsaṁ maghavā śacībhiḥ ||
1.103.3a sa jātūbharmā śraddadhāna ojaḥ puro vibhindannacaradvi dāsīḥ |
1.103.3c vidvānvajrindasyave hetimasyāryaṁ saho vardhayā dyumnamindra ||
1.103.4a tadūcuṣe mānuṣemā yugāni kīrtenyaṁ maghavā nāma bibhrat |
1.103.4c upaprayandasyuhatyāya vajrī yaddha sūnuḥ śravase nāma dadhe ||
1.103.5a tadasyedaṁ paśyatā bhūri puṣṭaṁ śradindrasya dhattana vīryāya |
1.103.5c sa gā avindatso avindadaśvāntsa oṣadhīḥ so apaḥ sa vanāni ||
1.103.6a bhūrikarmaṇe vṛṣabhāya vṛṣṇe satyaśuṣmāya sunavāma somam |
1.103.6c ya ādṛtyā paripanthīva śūro'yajvano vibhajanneti vedaḥ ||
1.103.7a tadindra preva vīryaṁ cakartha yatsasantaṁ vajreṇābodhayo'him |
1.103.7c anu tvā patnīrhṛṣitaṁ vayaśca viśve devāso amadannanu tvā ||
1.103.8a śuṣṇaṁ pipruṁ kuyavaṁ vṛtramindra yadāvadhīrvi puraḥ śambarasya |
1.103.8c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.104.1a yoniṣṭa indra niṣade akāri tamā ni ṣīda svāno nārvā |
1.104.1c vimucyā vayo'vasāyāśvāndoṣā vastorvahīyasaḥ prapitve ||
1.104.2a o tye nara indramūtaye gurnū cittāntsadyo adhvano jagamyāt |
1.104.2c devāso manyuṁ dāsasya ścamnante na ā vakṣantsuvitāya varṇam ||
1.104.3a ava tmanā bharate ketavedā ava tmanā bharate phenamudan |
1.104.3c kṣīreṇa snātaḥ kuyavasya yoṣe hate te syātāṁ pravaṇe śiphāyāḥ ||
1.104.4a yuyopa nābhiruparasyāyoḥ pra pūrvābhistirate rāṣṭi śūraḥ |
1.104.4c añjasī kuliśī vīrapatnī payo hinvānā udabhirbharante ||
1.104.5a prati yatsyā nīthādarśi dasyoroko nācchā sadanaṁ jānatī gāt |
1.104.5c adha smā no maghavañcarkṛtādinmā no magheva niṣṣapī parā dāḥ ||
1.104.6a sa tvaṁ na indra sūrye so apsvanāgāstva ā bhaja jīvaśaṁse |
1.104.6c māntarāṁ bhujamā rīriṣo naḥ śraddhitaṁ te mahata indriyāya ||
1.104.7a adhā manye śratte asmā adhāyi vṛṣā codasva mahate dhanāya |
1.104.7c mā no akṛte puruhūta yonāvindra kṣudhyadbhyo vaya āsutiṁ dāḥ ||
1.104.8a mā no vadhīrindra mā parā dā mā naḥ priyā bhojanāni pra moṣīḥ |
1.104.8c āṇḍā mā no maghavañchakra nirbhenmā naḥ pātrā bhetsahajānuṣāṇi ||
1.104.9a arvāṅehi somakāmaṁ tvāhurayaṁ sutastasya pibā madāya |
1.104.9c uruvyacā jaṭhara ā vṛṣasva piteva naḥ śṛṇuhi hūyamānaḥ ||
1.105.1a candramā apsvantarā suparṇo dhāvate divi |
1.105.1c na vo hiraṇyanemayaḥ padaṁ vindanti vidyuto vittaṁ me asya rodasī ||
1.105.2a arthamidvā u arthina ā jāyā yuvate patim |
1.105.2c tuñjāte vṛṣṇyaṁ payaḥ paridāya rasaṁ duhe vittaṁ me asya rodasī ||
1.105.3a mo ṣu devā adaḥ svarava pādi divaspari |
1.105.3c mā somyasya śaṁbhuvaḥ śūne bhūma kadā cana vittaṁ me asya rodasī ||
1.105.4a yajñaṁ pṛcchāmyavamaṁ sa taddūto vi vocati |
1.105.4c kva ṛtaṁ pūrvyaṁ gataṁ kastadbibharti nūtano vittaṁ me asya rodasī ||
1.105.5a amī ye devāḥ sthana triṣvā rocane divaḥ |
1.105.5c kadva ṛtaṁ kadanṛtaṁ kva pratnā va āhutirvittaṁ me asya rodasī ||
1.105.6a kadva ṛtasya dharṇasi kadvaruṇasya cakṣaṇam |
1.105.6c kadaryamṇo mahaspathāti krāmema dūḍhyo vittaṁ me asya rodasī ||
1.105.7a ahaṁ so asmi yaḥ purā sute vadāmi kāni cit |
1.105.7c taṁ mā vyantyādhyo vṛko na tṛṣṇajaṁ mṛgaṁ vittaṁ me asya rodasī ||
1.105.8a saṁ mā tapantyabhitaḥ sapatnīriva parśavaḥ |
1.105.8c mūṣo na śiśnā vyadanti mādhyaḥ stotāraṁ te śatakrato vittaṁ me asya rodasī ||
1.105.9a amī ye sapta raśmayastatrā me nābhirātatā |
1.105.9c tritastadvedāptyaḥ sa jāmitvāya rebhati vittaṁ me asya rodasī ||
1.105.10a amī ye pañcokṣaṇo madhye tasthurmaho divaḥ |
1.105.10c devatrā nu pravācyaṁ sadhrīcīnā ni vāvṛturvittaṁ me asya rodasī ||
1.105.11a suparṇā eta āsate madhya ārodhane divaḥ |
1.105.11c te sedhanti patho vṛkaṁ tarantaṁ yahvatīrapo vittaṁ me asya rodasī ||
1.105.12a navyaṁ tadukthyaṁ hitaṁ devāsaḥ supravācanam |
1.105.12c ṛtamarṣanti sindhavaḥ satyaṁ tātāna sūryo vittaṁ me asya rodasī ||
1.105.13a agne tava tyadukthyaṁ deveṣvastyāpyam |
1.105.13c sa naḥ satto manuṣvadā devānyakṣi viduṣṭaro vittaṁ me asya rodasī ||
1.105.14a satto hotā manuṣvadā devām̐ acchā viduṣṭaraḥ |
1.105.14c agnirhavyā suṣūdati devo deveṣu medhiro vittaṁ me asya rodasī ||
1.105.15a brahmā kṛṇoti varuṇo gātuvidaṁ tamīmahe |
1.105.15c vyūrṇoti hṛdā matiṁ navyo jāyatāmṛtaṁ vittaṁ me asya rodasī ||
1.105.16a asau yaḥ panthā ādityo divi pravācyaṁ kṛtaḥ |
1.105.16c na sa devā atikrame taṁ martāso na paśyatha vittaṁ me asya rodasī ||
1.105.17a tritaḥ kūpe'vahito devānhavata ūtaye |
1.105.17c tacchuśrāva bṛhaspatiḥ kṛṇvannaṁhūraṇāduru vittaṁ me asya rodasī ||
1.105.18a aruṇo mā sakṛdvṛkaḥ pathā yantaṁ dadarśa hi |
1.105.18c ujjihīte nicāyyā taṣṭeva pṛṣṭyāmayī vittaṁ me asya rodasī ||
1.105.19a enāṅgūṣeṇa vayamindravanto'bhi ṣyāma vṛjane sarvavīrāḥ |
1.105.19c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.106.1a indraṁ mitraṁ varuṇamagnimūtaye mārutaṁ śardho aditiṁ havāmahe |
1.106.1c rathaṁ na durgādvasavaḥ sudānavo viśvasmānno aṁhaso niṣpipartana ||
1.106.2a ta ādityā ā gatā sarvatātaye bhūta devā vṛtratūryeṣu śaṁbhuvaḥ |
1.106.2c rathaṁ na durgādvasavaḥ sudānavo viśvasmānno aṁhaso niṣpipartana ||
1.106.3a avantu naḥ pitaraḥ supravācanā uta devī devaputre ṛtāvṛdhā |
1.106.3c rathaṁ na durgādvasavaḥ sudānavo viśvasmānno aṁhaso niṣpipartana ||
1.106.4a narāśaṁsaṁ vājinaṁ vājayanniha kṣayadvīraṁ pūṣaṇaṁ sumnairīmahe |
1.106.4c rathaṁ na durgādvasavaḥ sudānavo viśvasmānno aṁhaso niṣpipartana ||
1.106.5a bṛhaspate sadaminnaḥ sugaṁ kṛdhi śaṁ yoryatte manurhitaṁ tadīmahe |
1.106.5c rathaṁ na durgādvasavaḥ sudānavo viśvasmānno aṁhaso niṣpipartana ||
1.106.6a indraṁ kutso vṛtrahaṇaṁ śacīpatiṁ kāṭe nibāḻha ṛṣirahvadūtaye |
1.106.6c rathaṁ na durgādvasavaḥ sudānavo viśvasmānno aṁhaso niṣpipartana ||
1.106.7a devairno devyaditirni pātu devastrātā trāyatāmaprayucchan |
1.106.7c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.107.1a yajño devānāṁ pratyeti sumnamādityāso bhavatā mṛḻayantaḥ |
1.107.1c ā vo'rvācī sumatirvavṛtyādaṁhościdyā varivovittarāsat ||
1.107.2a upa no devā avasā gamantvaṅgirasāṁ sāmabhiḥ stūyamānāḥ |
1.107.2c indra indriyairmaruto marudbhirādityairno aditiḥ śarma yaṁsat ||
1.107.3a tanna indrastadvaruṇastadagnistadaryamā tatsavitā cano dhāt |
1.107.3c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.108.1a ya indrāgnī citratamo ratho vāmabhi viśvāni bhuvanāni caṣṭe |
1.108.1c tenā yātaṁ sarathaṁ tasthivāṁsāthā somasya pibataṁ sutasya ||
1.108.2a yāvadidaṁ bhuvanaṁ viśvamastyuruvyacā varimatā gabhīram |
1.108.2c tāvām̐ ayaṁ pātave somo astvaramindrāgnī manase yuvabhyām ||
1.108.3a cakrāthe hi sadhryaṅnāma bhadraṁ sadhrīcīnā vṛtrahaṇā uta sthaḥ |
1.108.3c tāvindrāgnī sadhryañcā niṣadyā vṛṣṇaḥ somasya vṛṣaṇā vṛṣethām ||
1.108.4a samiddheṣvagniṣvānajānā yatasrucā barhiru tistirāṇā |
1.108.4c tīvraiḥ somaiḥ pariṣiktebhirarvāgendrāgnī saumanasāya yātam ||
1.108.5a yānīndrāgnī cakrathurvīryāṇi yāni rūpāṇyuta vṛṣṇyāni |
1.108.5c yā vāṁ pratnāni sakhyā śivāni tebhiḥ somasya pibataṁ sutasya ||
1.108.6a yadabravaṁ prathamaṁ vāṁ vṛṇāno'yaṁ somo asurairno vihavyaḥ |
1.108.6c tāṁ satyāṁ śraddhāmabhyā hi yātamathā somasya pibataṁ sutasya ||
1.108.7a yadindrāgnī madathaḥ sve duroṇe yadbrahmaṇi rājani vā yajatrā |
1.108.7c ataḥ pari vṛṣaṇāvā hi yātamathā somasya pibataṁ sutasya ||
1.108.8a yadindrāgnī yaduṣu turvaśeṣu yaddruhyuṣvanuṣu pūruṣu sthaḥ |
1.108.8c ataḥ pari vṛṣaṇāvā hi yātamathā somasya pibataṁ sutasya ||
1.108.9a yadindrāgnī avamasyāṁ pṛthivyāṁ madhyamasyāṁ paramasyāmuta sthaḥ |
1.108.9c ataḥ pari vṛṣaṇāvā hi yātamathā somasya pibataṁ sutasya ||
1.108.10a yadindrāgnī paramasyāṁ pṛthivyāṁ madhyamasyāmavamasyāmuta sthaḥ |
1.108.10c ataḥ pari vṛṣaṇāvā hi yātamathā somasya pibataṁ sutasya ||
1.108.11a yadindrāgnī divi ṣṭho yatpṛthivyāṁ yatparvateṣvoṣadhīṣvapsu |
1.108.11c ataḥ pari vṛṣaṇāvā hi yātamathā somasya pibataṁ sutasya ||
1.108.12a yadindrāgnī uditā sūryasya madhye divaḥ svadhayā mādayethe |
1.108.12c ataḥ pari vṛṣaṇāvā hi yātamathā somasya pibataṁ sutasya ||
1.108.13a evendrāgnī papivāṁsā sutasya viśvāsmabhyaṁ saṁ jayataṁ dhanāni |
1.108.13c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.109.1a vi hyakhyaṁ manasā vasya icchannindrāgnī jñāsa uta vā sajātān |
1.109.1c nānyā yuvatpramatirasti mahyaṁ sa vāṁ dhiyaṁ vājayantīmatakṣam ||
1.109.2a aśravaṁ hi bhūridāvattarā vāṁ vijāmāturuta vā ghā syālāt |
1.109.2c athā somasya prayatī yuvabhyāmindrāgnī stomaṁ janayāmi navyam ||
1.109.3a mā cchedma raśmīm̐riti nādhamānāḥ pitṝṇāṁ śaktīranuyacchamānāḥ |
1.109.3c indrāgnibhyāṁ kaṁ vṛṣaṇo madanti tā hyadrī dhiṣaṇāyā upasthe ||
1.109.4a yuvābhyāṁ devī dhiṣaṇā madāyendrāgnī somamuśatī sunoti |
1.109.4c tāvaśvinā bhadrahastā supāṇī ā dhāvataṁ madhunā pṛṅktamapsu ||
1.109.5a yuvāmindrāgnī vasuno vibhāge tavastamā śuśrava vṛtrahatye |
1.109.5c tāvāsadyā barhiṣi yajñe asminpra carṣaṇī mādayethāṁ sutasya ||
1.109.6a pra carṣaṇibhyaḥ pṛtanāhaveṣu pra pṛthivyā riricāthe divaśca |
1.109.6c pra sindhubhyaḥ pra giribhyo mahitvā prendrāgnī viśvā bhuvanātyanyā ||
1.109.7a ā bharataṁ śikṣataṁ vajrabāhū asmām̐ indrāgnī avataṁ śacībhiḥ |
1.109.7c ime nu te raśmayaḥ sūryasya yebhiḥ sapitvaṁ pitaro na āsan ||
1.109.8a puraṁdarā śikṣataṁ vajrahastāsmām̐ indrāgnī avataṁ bhareṣu |
1.109.8c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.110.1a tataṁ me apastadu tāyate punaḥ svādiṣṭhā dhītirucathāya śasyate |
1.110.1c ayaṁ samudra iha viśvadevyaḥ svāhākṛtasya samu tṛpṇuta ṛbhavaḥ ||
1.110.2a ābhogayaṁ pra yadicchanta aitanāpākāḥ prāñco mama ke cidāpayaḥ |
1.110.2c saudhanvanāsaścaritasya bhūmanāgacchata saviturdāśuṣo gṛham ||
1.110.3a tatsavitā vo'mṛtatvamāsuvadagohyaṁ yacchravayanta aitana |
1.110.3c tyaṁ ciccamasamasurasya bhakṣaṇamekaṁ santamakṛṇutā caturvayam ||
1.110.4a viṣṭvī śamī taraṇitvena vāghato martāsaḥ santo amṛtatvamānaśuḥ |
1.110.4c saudhanvanā ṛbhavaḥ sūracakṣasaḥ saṁvatsare samapṛcyanta dhītibhiḥ ||
1.110.5a kṣetramiva vi mamustejanenam̐ ekaṁ pātramṛbhavo jehamānam |
1.110.5c upastutā upamaṁ nādhamānā amartyeṣu śrava icchamānāḥ ||
1.110.6a ā manīṣāmantarikṣasya nṛbhyaḥ sruceva ghṛtaṁ juhavāma vidmanā |
1.110.6c taraṇitvā ye piturasya saścira ṛbhavo vājamaruhandivo rajaḥ ||
1.110.7a ṛbhurna indraḥ śavasā navīyānṛbhurvājebhirvasubhirvasurdadiḥ |
1.110.7c yuṣmākaṁ devā avasāhani priye'bhi tiṣṭhema pṛtsutīrasunvatām ||
1.110.8a niścarmaṇa ṛbhavo gāmapiṁśata saṁ vatsenāsṛjatā mātaraṁ punaḥ |
1.110.8c saudhanvanāsaḥ svapasyayā naro jivrī yuvānā pitarākṛṇotana ||
1.110.9a vājebhirno vājasātāvaviḍḍhyṛbhumām̐ indra citramā darṣi rādhaḥ |
1.110.9c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.111.1a takṣanrathaṁ suvṛtaṁ vidmanāpasastakṣanharī indravāhā vṛṣaṇvasū |
1.111.1c takṣanpitṛbhyāmṛbhavo yuvadvayastakṣanvatsāya mātaraṁ sacābhuvam ||
1.111.2a ā no yajñāya takṣata ṛbhumadvayaḥ kratve dakṣāya suprajāvatīmiṣam |
1.111.2c yathā kṣayāma sarvavīrayā viśā tannaḥ śardhāya dhāsathā svindriyam ||
1.111.3a ā takṣata sātimasmabhyamṛbhavaḥ sātiṁ rathāya sātimarvate naraḥ |
1.111.3c sātiṁ no jaitrīṁ saṁ maheta viśvahā jāmimajāmiṁ pṛtanāsu sakṣaṇim ||
1.111.4a ṛbhukṣaṇamindramā huva ūtaya ṛbhūnvājānmarutaḥ somapītaye |
1.111.4c ubhā mitrāvaruṇā nūnamaśvinā te no hinvantu sātaye dhiye jiṣe ||
1.111.5a ṛbhurbharāya saṁ śiśātu sātiṁ samaryajidvājo asmām̐ aviṣṭu |
1.111.5c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.112.1a īḻe dyāvāpṛthivī pūrvacittaye'gniṁ gharmaṁ surucaṁ yāmanniṣṭaye |
1.112.1c yābhirbhare kāramaṁśāya jinvathastābhirū ṣu ūtibhiraśvinā gatam ||
1.112.2a yuvordānāya subharā asaścato rathamā tasthurvacasaṁ na mantave |
1.112.2c yābhirdhiyo'vathaḥ karmanniṣṭaye tābhirū ṣu ūtibhiraśvinā gatam ||
1.112.3a yuvaṁ tāsāṁ divyasya praśāsane viśāṁ kṣayatho amṛtasya majmanā |
1.112.3c yābhirdhenumasvaṁ pinvatho narā tābhirū ṣu ūtibhiraśvinā gatam ||
1.112.4a yābhiḥ parijmā tanayasya majmanā dvimātā tūrṣu taraṇirvibhūṣati |
1.112.4c yābhistrimanturabhavadvicakṣaṇastābhirū ṣu ūtibhiraśvinā gatam ||
1.112.5a yābhī rebhaṁ nivṛtaṁ sitamadbhya udvandanamairayataṁ svardṛśe |
1.112.5c yābhiḥ kaṇvaṁ pra siṣāsantamāvataṁ tābhirū ṣu ūtibhiraśvinā gatam ||
1.112.6a yābhirantakaṁ jasamānamāraṇe bhujyuṁ yābhiravyathibhirjijinvathuḥ |
1.112.6c yābhiḥ karkandhuṁ vayyaṁ ca jinvathastābhirū ṣu ūtibhiraśvinā gatam ||
1.112.7a yābhiḥ śucantiṁ dhanasāṁ suṣaṁsadaṁ taptaṁ gharmamomyāvantamatraye |
1.112.7c yābhiḥ pṛśniguṁ purukutsamāvataṁ tābhirū ṣu ūtibhiraśvinā gatam ||
1.112.8a yābhiḥ śacībhirvṛṣaṇā parāvṛjaṁ prāndhaṁ śroṇaṁ cakṣasa etave kṛthaḥ |
1.112.8c yābhirvartikāṁ grasitāmamuñcataṁ tābhirū ṣu ūtibhiraśvinā gatam ||
1.112.9a yābhiḥ sindhuṁ madhumantamasaścataṁ vasiṣṭhaṁ yābhirajarāvajinvatam |
1.112.9c yābhiḥ kutsaṁ śrutaryaṁ naryamāvataṁ tābhirū ṣu ūtibhiraśvinā gatam ||
1.112.10a yābhirviśpalāṁ dhanasāmatharvyaṁ sahasramīḻha ājāvajinvatam |
1.112.10c yābhirvaśamaśvyaṁ preṇimāvataṁ tābhirū ṣu ūtibhiraśvinā gatam ||
1.112.11a yābhiḥ sudānū auśijāya vaṇije dīrghaśravase madhu kośo akṣarat |
1.112.11c kakṣīvantaṁ stotāraṁ yābhirāvataṁ tābhirū ṣu ūtibhiraśvinā gatam ||
1.112.12a yābhī rasāṁ kṣodasodnaḥ pipinvathuranaśvaṁ yābhī rathamāvataṁ jiṣe |
1.112.12c yābhistriśoka usriyā udājata tābhirū ṣu ūtibhiraśvinā gatam ||
1.112.13a yābhiḥ sūryaṁ pariyāthaḥ parāvati mandhātāraṁ kṣaitrapatyeṣvāvatam |
1.112.13c yābhirvipraṁ pra bharadvājamāvataṁ tābhirū ṣu ūtibhiraśvinā gatam ||
1.112.14a yābhirmahāmatithigvaṁ kaśojuvaṁ divodāsaṁ śambarahatya āvatam |
1.112.14c yābhiḥ pūrbhidye trasadasyumāvataṁ tābhirū ṣu ūtibhiraśvinā gatam ||
1.112.15a yābhirvamraṁ vipipānamupastutaṁ kaliṁ yābhirvittajāniṁ duvasyathaḥ |
1.112.15c yābhirvyaśvamuta pṛthimāvataṁ tābhirū ṣu ūtibhiraśvinā gatam ||
1.112.16a yābhirnarā śayave yābhiratraye yābhiḥ purā manave gātumīṣathuḥ |
1.112.16c yābhiḥ śārīrājataṁ syūmaraśmaye tābhirū ṣu ūtibhiraśvinā gatam ||
1.112.17a yābhiḥ paṭharvā jaṭharasya majmanāgnirnādīdeccita iddho ajmannā |
1.112.17c yābhiḥ śaryātamavatho mahādhane tābhirū ṣu ūtibhiraśvinā gatam ||
1.112.18a yābhiraṅgiro manasā niraṇyatho'graṁ gacchatho vivare goarṇasaḥ |
1.112.18c yābhirmanuṁ śūramiṣā samāvataṁ tābhirū ṣu ūtibhiraśvinā gatam ||
1.112.19a yābhiḥ patnīrvimadāya nyūhathurā gha vā yābhiraruṇīraśikṣatam |
1.112.19c yābhiḥ sudāsa ūhathuḥ sudevyaṁ tābhirū ṣu ūtibhiraśvinā gatam ||
1.112.20a yābhiḥ śaṁtātī bhavatho dadāśuṣe bhujyuṁ yābhiravatho yābhiradhrigum |
1.112.20c omyāvatīṁ subharāmṛtastubhaṁ tābhirū ṣu ūtibhiraśvinā gatam ||
1.112.21a yābhiḥ kṛśānumasane duvasyatho jave yābhiryūno arvantamāvatam |
1.112.21c madhu priyaṁ bharatho yatsaraḍbhyastābhirū ṣu ūtibhiraśvinā gatam ||
1.112.22a yābhirnaraṁ goṣuyudhaṁ nṛṣāhye kṣetrasya sātā tanayasya jinvathaḥ |
1.112.22c yābhī rathām̐ avatho yābhirarvatastābhirū ṣu ūtibhiraśvinā gatam ||
1.112.23a yābhiḥ kutsamārjuneyaṁ śatakratū pra turvītiṁ pra ca dabhītimāvatam |
1.112.23c yābhirdhvasantiṁ puruṣantimāvataṁ tābhirū ṣu ūtibhiraśvinā gatam ||
1.112.24a apnasvatīmaśvinā vācamasme kṛtaṁ no dasrā vṛṣaṇā manīṣām |
1.112.24c adyūtye'vase ni hvaye vāṁ vṛdhe ca no bhavataṁ vājasātau ||
1.112.25a dyubhiraktubhiḥ pari pātamasmānariṣṭebhiraśvinā saubhagebhiḥ |
1.112.25c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.113.1a idaṁ śreṣṭhaṁ jyotiṣāṁ jyotirāgāccitraḥ praketo ajaniṣṭa vibhvā |
1.113.1c yathā prasūtā savituḥ savāyam̐ evā rātryuṣase yonimāraik ||
1.113.2a ruśadvatsā ruśatī śvetyāgādāraigu kṛṣṇā sadanānyasyāḥ |
1.113.2c samānabandhū amṛte anūcī dyāvā varṇaṁ carata āmināne ||
1.113.3a samāno adhvā svasroranantastamanyānyā carato devaśiṣṭe |
1.113.3c na methete na tasthatuḥ sumeke naktoṣasā samanasā virūpe ||
1.113.4a bhāsvatī netrī sūnṛtānāmaceti citrā vi duro na āvaḥ |
1.113.4c prārpyā jagadvyu no rāyo akhyaduṣā ajīgarbhuvanāni viśvā ||
1.113.5a jihmaśye caritave maghonyābhogaya iṣṭaye rāya u tvam |
1.113.5c dabhraṁ paśyadbhya urviyā vicakṣa uṣā ajīgarbhuvanāni viśvā ||
1.113.6a kṣatrāya tvaṁ śravase tvaṁ mahīyā iṣṭaye tvamarthamiva tvamityai |
1.113.6c visadṛśā jīvitābhipracakṣa uṣā ajīgarbhuvanāni viśvā ||
1.113.7a eṣā divo duhitā pratyadarśi vyucchantī yuvatiḥ śukravāsāḥ |
1.113.7c viśvasyeśānā pārthivasya vasva uṣo adyeha subhage vyuccha ||
1.113.8a parāyatīnāmanveti pātha āyatīnāṁ prathamā śaśvatīnām |
1.113.8c vyucchantī jīvamudīrayantyuṣā mṛtaṁ kaṁ cana bodhayantī ||
1.113.9a uṣo yadagniṁ samidhe cakartha vi yadāvaścakṣasā sūryasya |
1.113.9c yanmānuṣānyakṣyamāṇām̐ ajīgastaddeveṣu cakṛṣe bhadramapnaḥ ||
1.113.10a kiyātyā yatsamayā bhavāti yā vyūṣuryāśca nūnaṁ vyucchān |
1.113.10c anu pūrvāḥ kṛpate vāvaśānā pradīdhyānā joṣamanyābhireti ||
1.113.11a īyuṣṭe ye pūrvatarāmapaśyanvyucchantīmuṣasaṁ martyāsaḥ |
1.113.11c asmābhirū nu praticakṣyābhūdo te yanti ye aparīṣu paśyān ||
1.113.12a yāvayaddveṣā ṛtapā ṛtejāḥ sumnāvarī sūnṛtā īrayantī |
1.113.12c sumaṅgalīrbibhratī devavītimihādyoṣaḥ śreṣṭhatamā vyuccha ||
1.113.13a śaśvatpuroṣā vyuvāsa devyatho adyedaṁ vyāvo maghonī |
1.113.13c atho vyucchāduttarām̐ anu dyūnajarāmṛtā carati svadhābhiḥ ||
1.113.14a vyañjibhirdiva ātāsvadyaudapa kṛṣṇāṁ nirṇijaṁ devyāvaḥ |
1.113.14c prabodhayantyaruṇebhiraśvairoṣā yāti suyujā rathena ||
1.113.15a āvahantī poṣyā vāryāṇi citraṁ ketuṁ kṛṇute cekitānā |
1.113.15c īyuṣīṇāmupamā śaśvatīnāṁ vibhātīnāṁ prathamoṣā vyaśvait ||
1.113.16a udīrdhvaṁ jīvo asurna āgādapa prāgāttama ā jyotireti |
1.113.16c āraikpanthāṁ yātave sūryāyāganma yatra pratiranta āyuḥ ||
1.113.17a syūmanā vāca udiyarti vahniḥ stavāno rebha uṣaso vibhātīḥ |
1.113.17c adyā taduccha gṛṇate maghonyasme āyurni didīhi prajāvat ||
1.113.18a yā gomatīruṣasaḥ sarvavīrā vyucchanti dāśuṣe martyāya |
1.113.18c vāyoriva sūnṛtānāmudarke tā aśvadā aśnavatsomasutvā ||
1.113.19a mātā devānāmaditeranīkaṁ yajñasya keturbṛhatī vi bhāhi |
1.113.19c praśastikṛdbrahmaṇe no vyucchā no jane janaya viśvavāre ||
1.113.20a yaccitramapna uṣaso vahantījānāya śaśamānāya bhadram |
1.113.20c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.114.1a imā rudrāya tavase kapardine kṣayadvīrāya pra bharāmahe matīḥ |
1.114.1c yathā śamasaddvipade catuṣpade viśvaṁ puṣṭaṁ grāme asminnanāturam ||
1.114.2a mṛḻā no rudrota no mayaskṛdhi kṣayadvīrāya namasā vidhema te |
1.114.2c yacchaṁ ca yośca manurāyeje pitā tadaśyāma tava rudra praṇītiṣu ||
1.114.3a aśyāma te sumatiṁ devayajyayā kṣayadvīrasya tava rudra mīḍhvaḥ |
1.114.3c sumnāyannidviśo asmākamā carāriṣṭavīrā juhavāma te haviḥ ||
1.114.4a tveṣaṁ vayaṁ rudraṁ yajñasādhaṁ vaṅkuṁ kavimavase ni hvayāmahe |
1.114.4c āre asmaddaivyaṁ heḻo asyatu sumatimidvayamasyā vṛṇīmahe ||
1.114.5a divo varāhamaruṣaṁ kapardinaṁ tveṣaṁ rūpaṁ namasā ni hvayāmahe |
1.114.5c haste bibhradbheṣajā vāryāṇi śarma varma cchardirasmabhyaṁ yaṁsat ||
1.114.6a idaṁ pitre marutāmucyate vacaḥ svādoḥ svādīyo rudrāya vardhanam |
1.114.6c rāsvā ca no amṛta martabhojanaṁ tmane tokāya tanayāya mṛḻa ||
1.114.7a mā no mahāntamuta mā no arbhakaṁ mā na ukṣantamuta mā na ukṣitam |
1.114.7c mā no vadhīḥ pitaraṁ mota mātaraṁ mā naḥ priyāstanvo rudra rīriṣaḥ ||
1.114.8a mā nastoke tanaye mā na āyau mā no goṣu mā no aśveṣu rīriṣaḥ |
1.114.8c vīrānmā no rudra bhāmito vadhīrhaviṣmantaḥ sadamittvā havāmahe ||
1.114.9a upa te stomānpaśupā ivākaraṁ rāsvā pitarmarutāṁ sumnamasme |
1.114.9c bhadrā hi te sumatirmṛḻayattamāthā vayamava itte vṛṇīmahe ||
1.114.10a āre te goghnamuta pūruṣaghnaṁ kṣayadvīra sumnamasme te astu |
1.114.10c mṛḻā ca no adhi ca brūhi devādhā ca naḥ śarma yaccha dvibarhāḥ ||
1.114.11a avocāma namo asmā avasyavaḥ śṛṇotu no havaṁ rudro marutvān |
1.114.11c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.115.1a citraṁ devānāmudagādanīkaṁ cakṣurmitrasya varuṇasyāgneḥ |
1.115.1c āprā dyāvāpṛthivī antarikṣaṁ sūrya ātmā jagatastasthuṣaśca ||
1.115.2a sūryo devīmuṣasaṁ rocamānāṁ maryo na yoṣāmabhyeti paścāt |
1.115.2c yatrā naro devayanto yugāni vitanvate prati bhadrāya bhadram ||
1.115.3a bhadrā aśvā haritaḥ sūryasya citrā etagvā anumādyāsaḥ |
1.115.3c namasyanto diva ā pṛṣṭhamasthuḥ pari dyāvāpṛthivī yanti sadyaḥ ||
1.115.4a tatsūryasya devatvaṁ tanmahitvaṁ madhyā kartorvitataṁ saṁ jabhāra |
1.115.4c yadedayukta haritaḥ sadhasthādādrātrī vāsastanute simasmai ||
1.115.5a tanmitrasya varuṇasyābhicakṣe sūryo rūpaṁ kṛṇute dyorupasthe |
1.115.5c anantamanyadruśadasya pājaḥ kṛṣṇamanyaddharitaḥ saṁ bharanti ||
1.115.6a adyā devā uditā sūryasya niraṁhasaḥ pipṛtā niravadyāt |
1.115.6c tanno mitro varuṇo māmahantāmaditiḥ sindhuḥ pṛthivī uta dyauḥ ||
1.116.1a nāsatyābhyāṁ barhiriva pra vṛñje stomām̐ iyarmyabhriyeva vātaḥ |
1.116.1c yāvarbhagāya vimadāya jāyāṁ senājuvā nyūhatū rathena ||
1.116.2a vīḻupatmabhirāśuhemabhirvā devānāṁ vā jūtibhiḥ śāśadānā |
1.116.2c tadrāsabho nāsatyā sahasramājā yamasya pradhane jigāya ||
1.116.3a tugro ha bhujyumaśvinodameghe rayiṁ na kaścinmamṛvām̐ avāhāḥ |
1.116.3c tamūhathurnaubhirātmanvatībhirantarikṣaprudbhirapodakābhiḥ ||
1.116.4a tisraḥ kṣapastrirahātivrajadbhirnāsatyā bhujyumūhathuḥ pataṁgaiḥ |
1.116.4c samudrasya dhanvannārdrasya pāre tribhī rathaiḥ śatapadbhiḥ ṣaḻaśvaiḥ ||
1.116.5a anārambhaṇe tadavīrayethāmanāsthāne agrabhaṇe samudre |
1.116.5c yadaśvinā ūhathurbhujyumastaṁ śatāritrāṁ nāvamātasthivāṁsam ||
1.116.6a yamaśvinā dadathuḥ śvetamaśvamaghāśvāya śaśvaditsvasti |
1.116.6c tadvāṁ dātraṁ mahi kīrtenyaṁ bhūtpaidvo vājī sadamiddhavyo aryaḥ ||
1.116.7a yuvaṁ narā stuvate pajriyāya kakṣīvate aradataṁ puraṁdhim |
1.116.7c kārotarācchaphādaśvasya vṛṣṇaḥ śataṁ kumbhām̐ asiñcataṁ surāyāḥ ||
1.116.8a himenāgniṁ ghraṁsamavārayethāṁ pitumatīmūrjamasmā adhattam |
1.116.8c ṛbīse atrimaśvināvanītamunninyathuḥ sarvagaṇaṁ svasti ||
1.116.9a parāvataṁ nāsatyānudethāmuccābudhnaṁ cakrathurjihmabāram |
1.116.9c kṣarannāpo na pāyanāya rāye sahasrāya tṛṣyate gotamasya ||
1.116.10a jujuruṣo nāsatyota vavriṁ prāmuñcataṁ drāpimiva cyavānāt |
1.116.10c prātirataṁ jahitasyāyurdasrāditpatimakṛṇutaṁ kanīnām ||
1.116.11a tadvāṁ narā śaṁsyaṁ rādhyaṁ cābhiṣṭimannāsatyā varūtham |
1.116.11c yadvidvāṁsā nidhimivāpagūḻhamuddarśatādūpathurvandanāya ||
1.116.12a tadvāṁ narā sanaye daṁsa ugramāviṣkṛṇomi tanyaturna vṛṣṭim |
1.116.12c dadhyaṅha yanmadhvātharvaṇo vāmaśvasya śīrṣṇā pra yadīmuvāca ||
1.116.13a ajohavīnnāsatyā karā vāṁ mahe yāmanpurubhujā puraṁdhiḥ |
1.116.13c śrutaṁ tacchāsuriva vadhrimatyā hiraṇyahastamaśvināvadattam ||
1.116.14a āsno vṛkasya vartikāmabhīke yuvaṁ narā nāsatyāmumuktam |
1.116.14c uto kaviṁ purubhujā yuvaṁ ha kṛpamāṇamakṛṇutaṁ vicakṣe ||
1.116.15a caritraṁ hi verivācchedi parṇamājā khelasya paritakmyāyām |
1.116.15c sadyo jaṅghāmāyasīṁ viśpalāyai dhane hite sartave pratyadhattam ||
1.116.16a śataṁ meṣānvṛkye cakṣadānamṛjrāśvaṁ taṁ pitāndhaṁ cakāra |
1.116.16c tasmā akṣī nāsatyā vicakṣa ādhattaṁ dasrā bhiṣajāvanarvan ||
1.116.17a ā vāṁ rathaṁ duhitā sūryasya kārṣmevātiṣṭhadarvatā jayantī |
1.116.17c viśve devā anvamanyanta hṛdbhiḥ samu śriyā nāsatyā sacethe ||
1.116.18a yadayātaṁ divodāsāya vartirbharadvājāyāśvinā hayantā |
1.116.18c revaduvāha sacano ratho vāṁ vṛṣabhaśca śiṁśumāraśca yuktā ||
1.116.19a rayiṁ sukṣatraṁ svapatyamāyuḥ suvīryaṁ nāsatyā vahantā |
1.116.19c ā jahnāvīṁ samanasopa vājaistrirahno bhāgaṁ dadhatīmayātam ||
1.116.20a pariviṣṭaṁ jāhuṣaṁ viśvataḥ sīṁ sugebhirnaktamūhathū rajobhiḥ |
1.116.20c vibhindunā nāsatyā rathena vi parvatām̐ ajarayū ayātam ||
1.116.21a ekasyā vastorāvataṁ raṇāya vaśamaśvinā sanaye sahasrā |
1.116.21c nirahataṁ ducchunā indravantā pṛthuśravaso vṛṣaṇāvarātīḥ ||
1.116.22a śarasya cidārcatkasyāvatādā nīcāduccā cakrathuḥ pātave vāḥ |
1.116.22c śayave cinnāsatyā śacībhirjasuraye staryaṁ pipyathurgām ||
1.116.23a avasyate stuvate kṛṣṇiyāya ṛjūyate nāsatyā śacībhiḥ |
1.116.23c paśuṁ na naṣṭamiva darśanāya viṣṇāpvaṁ dadathurviśvakāya ||
1.116.24a daśa rātrīraśivenā nava dyūnavanaddhaṁ śnathitamapsvantaḥ |
1.116.24c viprutaṁ rebhamudani pravṛktamunninyathuḥ somamiva sruveṇa ||
1.116.25a pra vāṁ daṁsāṁsyaśvināvavocamasya patiḥ syāṁ sugavaḥ suvīraḥ |
1.116.25c uta paśyannaśnuvandīrghamāyurastamivejjarimāṇaṁ jagamyām ||
1.117.1a madhvaḥ somasyāśvinā madāya pratno hotā vivāsate vām |
1.117.1c barhiṣmatī rātirviśritā gīriṣā yātaṁ nāsatyopa vājaiḥ ||
1.117.2a yo vāmaśvinā manaso javīyānrathaḥ svaśvo viśa ājigāti |
1.117.2c yena gacchathaḥ sukṛto duroṇaṁ tena narā vartirasmabhyaṁ yātam ||
1.117.3a ṛṣiṁ narāvaṁhasaḥ pāñcajanyamṛbīsādatriṁ muñcatho gaṇena |
1.117.3c minantā dasyoraśivasya māyā anupūrvaṁ vṛṣaṇā codayantā ||
1.117.4a aśvaṁ na gūḻhamaśvinā durevairṛṣiṁ narā vṛṣaṇā rebhamapsu |
1.117.4c saṁ taṁ riṇītho viprutaṁ daṁsobhirna vāṁ jūryanti pūrvyā kṛtāni ||
1.117.5a suṣupvāṁsaṁ na nirṛterupasthe sūryaṁ na dasrā tamasi kṣiyantam |
1.117.5c śubhe rukmaṁ na darśataṁ nikhātamudūpathuraśvinā vandanāya ||
1.117.6a tadvāṁ narā śaṁsyaṁ pajriyeṇa kakṣīvatā nāsatyā parijman |
1.117.6c śaphādaśvasya vājino janāya śataṁ kumbhām̐ asiñcataṁ madhūnām ||
1.117.7a yuvaṁ narā stuvate kṛṣṇiyāya viṣṇāpvaṁ dadathurviśvakāya |
1.117.7c ghoṣāyai citpitṛṣade duroṇe patiṁ jūryantyā aśvināvadattam ||
1.117.8a yuvaṁ śyāvāya ruśatīmadattaṁ mahaḥ kṣoṇasyāśvinā kaṇvāya |
1.117.8c pravācyaṁ tadvṛṣaṇā kṛtaṁ vāṁ yannārṣadāya śravo adhyadhattam ||
1.117.9a purū varpāṁsyaśvinā dadhānā ni pedava ūhathurāśumaśvam |
1.117.9c sahasrasāṁ vājinamapratītamahihanaṁ śravasyaṁ tarutram ||
1.117.10a etāni vāṁ śravasyā sudānū brahmāṅgūṣaṁ sadanaṁ rodasyoḥ |
1.117.10c yadvāṁ pajrāso aśvinā havante yātamiṣā ca viduṣe ca vājam ||
1.117.11a sūnormānenāśvinā gṛṇānā vājaṁ viprāya bhuraṇā radantā |
1.117.11c agastye brahmaṇā vāvṛdhānā saṁ viśpalāṁ nāsatyāriṇītam ||
1.117.12a kuha yāntā suṣṭutiṁ kāvyasya divo napātā vṛṣaṇā śayutrā |
1.117.12c hiraṇyasyeva kalaśaṁ nikhātamudūpathurdaśame aśvināhan ||
1.117.13a yuvaṁ cyavānamaśvinā jarantaṁ punaryuvānaṁ cakrathuḥ śacībhiḥ |
1.117.13c yuvo rathaṁ duhitā sūryasya saha śriyā nāsatyāvṛṇīta ||
1.117.14a yuvaṁ tugrāya pūrvyebhirevaiḥ punarmanyāvabhavataṁ yuvānā |
1.117.14c yuvaṁ bhujyumarṇaso niḥ samudrādvibhirūhathurṛjrebhiraśvaiḥ ||
1.117.15a ajohavīdaśvinā taugryo vāṁ proḻhaḥ samudramavyathirjaganvān |
1.117.15c niṣṭamūhathuḥ suyujā rathena manojavasā vṛṣaṇā svasti ||
1.117.16a ajohavīdaśvinā vartikā vāmāsno yatsīmamuñcataṁ vṛkasya |
1.117.16c vi jayuṣā yayathuḥ sānvadrerjātaṁ viṣvāco ahataṁ viṣeṇa ||
1.117.17a śataṁ meṣānvṛkye māmahānaṁ tamaḥ praṇītamaśivena pitrā |
1.117.17c ākṣī ṛjrāśve aśvināvadhattaṁ jyotirandhāya cakrathurvicakṣe ||
1.117.18a śunamandhāya bharamahvayatsā vṛkīraśvinā vṛṣaṇā nareti |
1.117.18c jāraḥ kanīna iva cakṣadāna ṛjrāśvaḥ śatamekaṁ ca meṣān ||
1.117.19a mahī vāmūtiraśvinā mayobhūruta srāmaṁ dhiṣṇyā saṁ riṇīthaḥ |
1.117.19c athā yuvāmidahvayatpuraṁdhirāgacchataṁ sīṁ vṛṣaṇāvavobhiḥ ||
1.117.20a adhenuṁ dasrā staryaṁ viṣaktāmapinvataṁ śayave aśvinā gām |
1.117.20c yuvaṁ śacībhirvimadāya jāyāṁ nyūhathuḥ purumitrasya yoṣām ||
1.117.21a yavaṁ vṛkeṇāśvinā vapanteṣaṁ duhantā manuṣāya dasrā |
1.117.21c abhi dasyuṁ bakureṇā dhamantoru jyotiścakrathurāryāya ||
1.117.22a ātharvaṇāyāśvinā dadhīce'śvyaṁ śiraḥ pratyairayatam |
1.117.22c sa vāṁ madhu pra vocadṛtāyantvāṣṭraṁ yaddasrāvapikakṣyaṁ vām ||
1.117.23a sadā kavī sumatimā cake vāṁ viśvā dhiyo aśvinā prāvataṁ me |
1.117.23c asme rayiṁ nāsatyā bṛhantamapatyasācaṁ śrutyaṁ rarāthām ||
1.117.24a hiraṇyahastamaśvinā rarāṇā putraṁ narā vadhrimatyā adattam |
1.117.24c tridhā ha śyāvamaśvinā vikastamujjīvasa airayataṁ sudānū ||
1.117.25a etāni vāmaśvinā vīryāṇi pra pūrvyāṇyāyavo'vocan |
1.117.25c brahma kṛṇvanto vṛṣaṇā yuvabhyāṁ suvīrāso vidathamā vadema ||
1.118.1a ā vāṁ ratho aśvinā śyenapatvā sumṛḻīkaḥ svavām̐ yātvarvāṅ |
1.118.1c yo martyasya manaso javīyāntrivandhuro vṛṣaṇā vātaraṁhāḥ ||
1.118.2a trivandhureṇa trivṛtā rathena tricakreṇa suvṛtā yātamarvāk |
1.118.2c pinvataṁ gā jinvatamarvato no vardhayatamaśvinā vīramasme ||
1.118.3a pravadyāmanā suvṛtā rathena dasrāvimaṁ śṛṇutaṁ ślokamadreḥ |
1.118.3c kimaṅga vāṁ pratyavartiṁ gamiṣṭhāhurviprāso aśvinā purājāḥ ||
1.118.4a ā vāṁ śyenāso aśvinā vahantu rathe yuktāsa āśavaḥ pataṁgāḥ |
1.118.4c ye apturo divyāso na gṛdhrā abhi prayo nāsatyā vahanti ||
1.118.5a ā vāṁ rathaṁ yuvatistiṣṭhadatra juṣṭvī narā duhitā sūryasya |
1.118.5c pari vāmaśvā vapuṣaḥ pataṁgā vayo vahantvaruṣā abhīke ||
1.118.6a udvandanamairataṁ daṁsanābhirudrebhaṁ dasrā vṛṣaṇā śacībhiḥ |
1.118.6c niṣṭaugryaṁ pārayathaḥ samudrātpunaścyavānaṁ cakrathuryuvānam ||
1.118.7a yuvamatraye'vanītāya taptamūrjamomānamaśvināvadhattam |
1.118.7c yuvaṁ kaṇvāyāpiriptāya cakṣuḥ pratyadhattaṁ suṣṭutiṁ jujuṣāṇā ||
1.118.8a yuvaṁ dhenuṁ śayave nādhitāyāpinvatamaśvinā pūrvyāya |
1.118.8c amuñcataṁ vartikāmaṁhaso niḥ prati jaṅghāṁ viśpalāyā adhattam ||
1.118.9a yuvaṁ śvetaṁ pedava indrajūtamahihanamaśvinādattamaśvam |
1.118.9c johūtramaryo abhibhūtimugraṁ sahasrasāṁ vṛṣaṇaṁ vīḍvaṅgam ||
1.118.10a tā vāṁ narā svavase sujātā havāmahe aśvinā nādhamānāḥ |
1.118.10c ā na upa vasumatā rathena giro juṣāṇā suvitāya yātam ||
1.118.11a ā śyenasya javasā nūtanenāsme yātaṁ nāsatyā sajoṣāḥ |
1.118.11c have hi vāmaśvinā rātahavyaḥ śaśvattamāyā uṣaso vyuṣṭau ||
1.119.1a ā vāṁ rathaṁ purumāyaṁ manojuvaṁ jīrāśvaṁ yajñiyaṁ jīvase huve |
1.119.1c sahasraketuṁ vaninaṁ śatadvasuṁ śruṣṭīvānaṁ varivodhāmabhi prayaḥ ||
1.119.2a ūrdhvā dhītiḥ pratyasya prayāmanyadhāyi śasmantsamayanta ā diśaḥ |
1.119.2c svadāmi gharmaṁ prati yantyūtaya ā vāmūrjānī rathamaśvināruhat ||
1.119.3a saṁ yanmithaḥ paspṛdhānāso agmata śubhe makhā amitā jāyavo raṇe |
1.119.3c yuvoraha pravaṇe cekite ratho yadaśvinā vahathaḥ sūrimā varam ||
1.119.4a yuvaṁ bhujyuṁ bhuramāṇaṁ vibhirgataṁ svayuktibhirnivahantā pitṛbhya ā |
1.119.4c yāsiṣṭaṁ vartirvṛṣaṇā vijenyaṁ divodāsāya mahi ceti vāmavaḥ ||
1.119.5a yuvoraśvinā vapuṣe yuvāyujaṁ rathaṁ vāṇī yematurasya śardhyam |
1.119.5c ā vāṁ patitvaṁ sakhyāya jagmuṣī yoṣāvṛṇīta jenyā yuvāṁ patī ||
1.119.6a yuvaṁ rebhaṁ pariṣūteruruṣyatho himena gharmaṁ paritaptamatraye |
1.119.6c yuvaṁ śayoravasaṁ pipyathurgavi pra dīrgheṇa vandanastāryāyuṣā ||
1.119.7a yuvaṁ vandanaṁ nirṛtaṁ jaraṇyayā rathaṁ na dasrā karaṇā saminvathaḥ |
1.119.7c kṣetrādā vipraṁ janatho vipanyayā pra vāmatra vidhate daṁsanā bhuvat ||
1.119.8a agacchataṁ kṛpamāṇaṁ parāvati pituḥ svasya tyajasā nibādhitam |
1.119.8c svarvatīrita ūtīryuvoraha citrā abhīke abhavannabhiṣṭayaḥ ||
1.119.9a uta syā vāṁ madhumanmakṣikārapanmade somasyauśijo huvanyati |
1.119.9c yuvaṁ dadhīco mana ā vivāsatho'thā śiraḥ prati vāmaśvyaṁ vadat ||
1.119.10a yuvaṁ pedave puruvāramaśvinā spṛdhāṁ śvetaṁ tarutāraṁ duvasyathaḥ |
1.119.10c śaryairabhidyuṁ pṛtanāsu duṣṭaraṁ carkṛtyamindramiva carṣaṇīsaham ||
1.120.1a kā rādhaddhotrāśvinā vāṁ ko vāṁ joṣa ubhayoḥ |
1.120.1c kathā vidhātyapracetāḥ ||
1.120.2a vidvāṁsāvidduraḥ pṛcchedavidvānitthāparo acetāḥ |
1.120.2c nū cinnu marte akrau ||
1.120.3a tā vidvāṁsā havāmahe vāṁ tā no vidvāṁsā manma vocetamadya |
1.120.3c prārcaddayamāno yuvākuḥ ||
1.120.4a vi pṛcchāmi pākyā na devānvaṣaṭkṛtasyādbhutasya dasrā |
1.120.4c pātaṁ ca sahyaso yuvaṁ ca rabhyaso naḥ ||
1.120.5a pra yā ghoṣe bhṛgavāṇe na śobhe yayā vācā yajati pajriyo vām |
1.120.5c praiṣayurna vidvān ||
1.120.6a śrutaṁ gāyatraṁ takavānasyāhaṁ ciddhi rirebhāśvinā vām |
1.120.6c ākṣī śubhaspatī dan ||
1.120.7a yuvaṁ hyāstaṁ maho ranyuvaṁ vā yanniratataṁsatam |
1.120.7c tā no vasū sugopā syātaṁ pātaṁ no vṛkādaghāyoḥ ||
1.120.8a mā kasmai dhātamabhyamitriṇe no mākutrā no gṛhebhyo dhenavo guḥ |
1.120.8c stanābhujo aśiśvīḥ ||
1.120.9a duhīyanmitradhitaye yuvāku rāye ca no mimītaṁ vājavatyai |
1.120.9c iṣe ca no mimītaṁ dhenumatyai ||
1.120.10a aśvinorasanaṁ rathamanaśvaṁ vājinīvatoḥ |
1.120.10c tenāhaṁ bhūri cākana ||
1.120.11a ayaṁ samaha mā tanūhyāte janām̐ anu |
1.120.11c somapeyaṁ sukho rathaḥ ||
1.120.12a adha svapnasya nirvide'bhuñjataśca revataḥ |
1.120.12c ubhā tā basri naśyataḥ ||
1.121.1a kaditthā nṝm̐ḥ pātraṁ devayatāṁ śravadgiro aṅgirasāṁ turaṇyan |
1.121.1c pra yadānaḍviśa ā harmyasyoru kraṁsate adhvare yajatraḥ ||
1.121.2a stambhīddha dyāṁ sa dharuṇaṁ pruṣāyadṛbhurvājāya draviṇaṁ naro goḥ |
1.121.2c anu svajāṁ mahiṣaścakṣata vrāṁ menāmaśvasya pari mātaraṁ goḥ ||
1.121.3a nakṣaddhavamaruṇīḥ pūrvyaṁ rāṭ turo viśāmaṅgirasāmanu dyūn |
1.121.3c takṣadvajraṁ niyutaṁ tastambhaddyāṁ catuṣpade naryāya dvipāde ||
1.121.4a asya made svaryaṁ dā ṛtāyāpīvṛtamusriyāṇāmanīkam |
1.121.4c yaddha prasarge trikakumnivartadapa druho mānuṣasya duro vaḥ ||
1.121.5a tubhyaṁ payo yatpitarāvanītāṁ rādhaḥ suretasturaṇe bhuraṇyū |
1.121.5c śuci yatte rekṇa āyajanta sabardughāyāḥ paya usriyāyāḥ ||
1.121.6a adha pra jajñe taraṇirmamattu pra rocyasyā uṣaso na sūraḥ |
1.121.6c induryebhirāṣṭa sveduhavyaiḥ sruveṇa siñcañjaraṇābhi dhāma ||
1.121.7a svidhmā yadvanadhitirapasyātsūro adhvare pari rodhanā goḥ |
1.121.7c yaddha prabhāsi kṛtvyām̐ anu dyūnanarviśe paśviṣe turāya ||
1.121.8a aṣṭā maho diva ādo harī iha dyumnāsāhamabhi yodhāna utsam |
1.121.8c hariṁ yatte mandinaṁ dukṣanvṛdhe gorabhasamadribhirvātāpyam ||
1.121.9a tvamāyasaṁ prati vartayo gordivo aśmānamupanītamṛbhvā |
1.121.9c kutsāya yatra puruhūta vanvañchuṣṇamanantaiḥ pariyāsi vadhaiḥ ||
1.121.10a purā yatsūrastamaso apītestamadrivaḥ phaligaṁ hetimasya |
1.121.10c śuṣṇasya citparihitaṁ yadojo divaspari sugrathitaṁ tadādaḥ ||
1.121.11a anu tvā mahī pājasī acakre dyāvākṣāmā madatāmindra karman |
1.121.11c tvaṁ vṛtramāśayānaṁ sirāsu maho vajreṇa siṣvapo varāhum ||
1.121.12a tvamindra naryo yām̐ avo nṝntiṣṭhā vātasya suyujo vahiṣṭhān |
1.121.12c yaṁ te kāvya uśanā mandinaṁ dādvṛtrahaṇaṁ pāryaṁ tatakṣa vajram ||
1.121.13a tvaṁ sūro harito rāmayo nṝnbharaccakrametaśo nāyamindra |
1.121.13c prāsya pāraṁ navatiṁ nāvyānāmapi kartamavartayo'yajyūn ||
1.121.14a tvaṁ no asyā indra durhaṇāyāḥ pāhi vajrivo duritādabhīke |
1.121.14c pra no vājānrathyo aśvabudhyāniṣe yandhi śravase sūnṛtāyai ||
1.121.15a mā sā te asmatsumatirvi dasadvājapramahaḥ samiṣo varanta |
1.121.15c ā no bhaja maghavangoṣvaryo maṁhiṣṭhāste sadhamādaḥ syāma ||
1.122.1a pra vaḥ pāntaṁ raghumanyavo'ndho yajñaṁ rudrāya mīḻhuṣe bharadhvam |
1.122.1c divo astoṣyasurasya vīrairiṣudhyeva maruto rodasyoḥ ||
1.122.2a patnīva pūrvahūtiṁ vāvṛdhadhyā uṣāsānaktā purudhā vidāne |
1.122.2c starīrnātkaṁ vyutaṁ vasānā sūryasya śriyā sudṛśī hiraṇyaiḥ ||
1.122.3a mamattu naḥ parijmā vasarhā mamattu vāto apāṁ vṛṣaṇvān |
1.122.3c śiśītamindrāparvatā yuvaṁ nastanno viśve varivasyantu devāḥ ||
1.122.4a uta tyā me yaśasā śvetanāyai vyantā pāntauśijo huvadhyai |
1.122.4c pra vo napātamapāṁ kṛṇudhvaṁ pra mātarā rāspinasyāyoḥ ||
1.122.5a ā vo ruvaṇyumauśijo huvadhyai ghoṣeva śaṁsamarjunasya naṁśe |
1.122.5c pra vaḥ pūṣṇe dāvana ām̐ acchā voceya vasutātimagneḥ ||
1.122.6a śrutaṁ me mitrāvaruṇā havemota śrutaṁ sadane viśvataḥ sīm |
1.122.6c śrotu naḥ śroturātiḥ suśrotuḥ sukṣetrā sindhuradbhiḥ ||
1.122.7a stuṣe sā vāṁ varuṇa mitra rātirgavāṁ śatā pṛkṣayāmeṣu pajre |
1.122.7c śrutarathe priyarathe dadhānāḥ sadyaḥ puṣṭiṁ nirundhānāso agman ||
1.122.8a asya stuṣe mahimaghasya rādhaḥ sacā sanema nahuṣaḥ suvīrāḥ |
1.122.8c jano yaḥ pajrebhyo vājinīvānaśvāvato rathino mahyaṁ sūriḥ ||
1.122.9a jano yo mitrāvaruṇāvabhidhrugapo na vāṁ sunotyakṣṇayādhruk |
1.122.9c svayaṁ sa yakṣmaṁ hṛdaye ni dhatta āpa yadīṁ hotrābhirṛtāvā ||
1.122.10a sa vrādhato nahuṣo daṁsujūtaḥ śardhastaro narāṁ gūrtaśravāḥ |
1.122.10c visṛṣṭarātiryāti bāḻhasṛtvā viśvāsu pṛtsu sadamicchūraḥ ||
1.122.11a adha gmantā nahuṣo havaṁ sūreḥ śrotā rājāno amṛtasya mandrāḥ |
1.122.11c nabhojuvo yanniravasya rādhaḥ praśastaye mahinā rathavate ||
1.122.12a etaṁ śardhaṁ dhāma yasya sūrerityavocandaśatayasya naṁśe |
1.122.12c dyumnāni yeṣu vasutātī rāranviśve sanvantu prabhṛtheṣu vājam ||
1.122.13a mandāmahe daśatayasya dhāserdviryatpañca bibhrato yantyannā |
1.122.13c kimiṣṭāśva iṣṭaraśmireta īśānāsastaruṣa ṛñjate nṝn ||
1.122.14a hiraṇyakarṇaṁ maṇigrīvamarṇastanno viśve varivasyantu devāḥ |
1.122.14c aryo giraḥ sadya ā jagmuṣīrosrāścākantūbhayeṣvasme ||
1.122.15a catvāro mā maśarśārasya śiśvastrayo rājña āyavasasya jiṣṇoḥ |
1.122.15c ratho vāṁ mitrāvaruṇā dīrghāpsāḥ syūmagabhastiḥ sūro nādyaut ||
1.123.1a pṛthū ratho dakṣiṇāyā ayojyainaṁ devāso amṛtāso asthuḥ |
1.123.1c kṛṣṇādudasthādaryā vihāyāścikitsantī mānuṣāya kṣayāya ||
1.123.2a pūrvā viśvasmādbhuvanādabodhi jayantī vājaṁ bṛhatī sanutrī |
1.123.2c uccā vyakhyadyuvatiḥ punarbhūroṣā aganprathamā pūrvahūtau ||
1.123.3a yadadya bhāgaṁ vibhajāsi nṛbhya uṣo devi martyatrā sujāte |
1.123.3c devo no atra savitā damūnā anāgaso vocati sūryāya ||
1.123.4a gṛhaṁgṛhamahanā yātyacchā divedive adhi nāmā dadhānā |
1.123.4c siṣāsantī dyotanā śaśvadāgādagramagramidbhajate vasūnām ||
1.123.5a bhagasya svasā varuṇasya jāmiruṣaḥ sūnṛte prathamā jarasva |
1.123.5c paścā sa daghyā yo aghasya dhātā jayema taṁ dakṣiṇayā rathena ||
1.123.6a udīratāṁ sūnṛtā utpuraṁdhīrudagnayaḥ śuśucānāso asthuḥ |
1.123.6c spārhā vasūni tamasāpagūḻhāviṣkṛṇvantyuṣaso vibhātīḥ ||
1.123.7a apānyadetyabhyanyadeti viṣurūpe ahanī saṁ carete |
1.123.7c parikṣitostamo anyā guhākaradyauduṣāḥ śośucatā rathena ||
1.123.8a sadṛśīradya sadṛśīridu śvo dīrghaṁ sacante varuṇasya dhāma |
1.123.8c anavadyāstriṁśataṁ yojanānyekaikā kratuṁ pari yanti sadyaḥ ||
1.123.9a jānatyahnaḥ prathamasya nāma śukrā kṛṣṇādajaniṣṭa śvitīcī |
1.123.9c ṛtasya yoṣā na mināti dhāmāharaharniṣkṛtamācarantī ||
1.123.10a kanyeva tanvā śāśadānām̐ eṣi devi devamiyakṣamāṇam |
1.123.10c saṁsmayamānā yuvatiḥ purastādāvirvakṣāṁsi kṛṇuṣe vibhātī ||
1.123.11a susaṁkāśā mātṛmṛṣṭeva yoṣāvistanvaṁ kṛṇuṣe dṛśe kam |
1.123.11c bhadrā tvamuṣo vitaraṁ vyuccha na tatte anyā uṣaso naśanta ||
1.123.12a aśvāvatīrgomatīrviśvavārā yatamānā raśmibhiḥ sūryasya |
1.123.12c parā ca yanti punarā ca yanti bhadrā nāma vahamānā uṣāsaḥ ||
1.123.13a ṛtasya raśmimanuyacchamānā bhadraṁbhadraṁ kratumasmāsu dhehi |
1.123.13c uṣo no adya suhavā vyucchāsmāsu rāyo maghavatsu ca syuḥ ||
1.124.1a uṣā ucchantī samidhāne agnā udyantsūrya urviyā jyotiraśret |
1.124.1c devo no atra savitā nvarthaṁ prāsāvīddvipatpra catuṣpadityai ||
1.124.2a aminatī daivyāni vratāni praminatī manuṣyā yugāni |
1.124.2c īyuṣīṇāmupamā śaśvatīnāmāyatīnāṁ prathamoṣā vyadyaut ||
1.124.3a eṣā divo duhitā pratyadarśi jyotirvasānā samanā purastāt |
1.124.3c ṛtasya panthāmanveti sādhu prajānatīva na diśo mināti ||
1.124.4a upo adarśi śundhyuvo na vakṣo nodhā ivāvirakṛta priyāṇi |
1.124.4c admasanna sasato bodhayantī śaśvattamāgātpunareyuṣīṇām ||
1.124.5a pūrve ardhe rajaso aptyasya gavāṁ janitryakṛta pra ketum |
1.124.5c vyu prathate vitaraṁ varīya obhā pṛṇantī pitrorupasthā ||
1.124.6a evedeṣā purutamā dṛśe kaṁ nājāmiṁ na pari vṛṇakti jāmim |
1.124.6c arepasā tanvā śāśadānā nārbhādīṣate na maho vibhātī ||
1.124.7a abhrāteva puṁsa eti pratīcī gartārugiva sanaye dhanānām |
1.124.7c jāyeva patya uśatī suvāsā uṣā hasreva ni riṇīte apsaḥ ||
1.124.8a svasā svasre jyāyasyai yonimāraigapaityasyāḥ praticakṣyeva |
1.124.8c vyucchantī raśmibhiḥ sūryasyāñjyaṅkte samanagā iva vrāḥ ||
1.124.9a āsāṁ pūrvāsāmahasu svasṝṇāmaparā pūrvāmabhyeti paścāt |
1.124.9c tāḥ pratnavannavyasīrnūnamasme revaducchantu sudinā uṣāsaḥ ||
1.124.10a pra bodhayoṣaḥ pṛṇato maghonyabudhyamānāḥ paṇayaḥ sasantu |
1.124.10c revaduccha maghavadbhyo maghoni revatstotre sūnṛte jārayantī ||
1.124.11a aveyamaśvaidyuvatiḥ purastādyuṅkte gavāmaruṇānāmanīkam |
1.124.11c vi nūnamucchādasati pra keturgṛhaṁgṛhamupa tiṣṭhāte agniḥ ||
1.124.12a utte vayaścidvasaterapaptannaraśca ye pitubhājo vyuṣṭau |
1.124.12c amā sate vahasi bhūri vāmamuṣo devi dāśuṣe martyāya ||
1.124.13a astoḍhvaṁ stomyā brahmaṇā me'vīvṛdhadhvamuśatīruṣāsaḥ |
1.124.13c yuṣmākaṁ devīravasā sanema sahasriṇaṁ ca śatinaṁ ca vājam ||
1.125.1a prātā ratnaṁ prātaritvā dadhāti taṁ cikitvānpratigṛhyā ni dhatte |
1.125.1c tena prajāṁ vardhayamāna āyū rāyaspoṣeṇa sacate suvīraḥ ||
1.125.2a sugurasatsuhiraṇyaḥ svaśvo bṛhadasmai vaya indro dadhāti |
1.125.2c yastvāyantaṁ vasunā prātaritvo mukṣījayeva padimutsināti ||
1.125.3a āyamadya sukṛtaṁ prātaricchanniṣṭeḥ putraṁ vasumatā rathena |
1.125.3c aṁśoḥ sutaṁ pāyaya matsarasya kṣayadvīraṁ vardhaya sūnṛtābhiḥ ||
1.125.4a upa kṣaranti sindhavo mayobhuva ījānaṁ ca yakṣyamāṇaṁ ca dhenavaḥ |
1.125.4c pṛṇantaṁ ca papuriṁ ca śravasyavo ghṛtasya dhārā upa yanti viśvataḥ ||
1.125.5a nākasya pṛṣṭhe adhi tiṣṭhati śrito yaḥ pṛṇāti sa ha deveṣu gacchati |
1.125.5c tasmā āpo ghṛtamarṣanti sindhavastasmā iyaṁ dakṣiṇā pinvate sadā ||
1.125.6a dakṣiṇāvatāmidimāni citrā dakṣiṇāvatāṁ divi sūryāsaḥ |
1.125.6c dakṣiṇāvanto amṛtaṁ bhajante dakṣiṇāvantaḥ pra tiranta āyuḥ ||
1.125.7a mā pṛṇanto duritamena āranmā jāriṣuḥ sūrayaḥ suvratāsaḥ |
1.125.7c anyasteṣāṁ paridhirastu kaścidapṛṇantamabhi saṁ yantu śokāḥ ||
1.126.1a amandāntstomānpra bhare manīṣā sindhāvadhi kṣiyato bhāvyasya |
1.126.1c yo me sahasramamimīta savānatūrto rājā śrava icchamānaḥ ||
1.126.2a śataṁ rājño nādhamānasya niṣkāñchatamaśvānprayatāntsadya ādam |
1.126.2c śataṁ kakṣīvām̐ asurasya gonāṁ divi śravo'jaramā tatāna ||
1.126.3a upa mā śyāvāḥ svanayena dattā vadhūmanto daśa rathāso asthuḥ |
1.126.3c ṣaṣṭiḥ sahasramanu gavyamāgātsanatkakṣīvām̐ abhipitve ahnām ||
1.126.4a catvāriṁśaddaśarathasya śoṇāḥ sahasrasyāgre śreṇiṁ nayanti |
1.126.4c madacyutaḥ kṛśanāvato atyānkakṣīvanta udamṛkṣanta pajrāḥ ||
1.126.5a pūrvāmanu prayatimā dade vastrīnyuktām̐ aṣṭāvaridhāyaso gāḥ |
1.126.5c subandhavo ye viśyā iva vrā anasvantaḥ śrava aiṣanta pajrāḥ ||
1.126.6a āgadhitā parigadhitā yā kaśīkeva jaṅgahe |
1.126.6c dadāti mahyaṁ yādurī yāśūnāṁ bhojyā śatā ||
1.126.7a upopa me parā mṛśa mā me dabhrāṇi manyathāḥ |
1.126.7c sarvāhamasmi romaśā gandhārīṇāmivāvikā ||
1.127.1a agniṁ hotāraṁ manye dāsvantaṁ vasuṁ sūnuṁ sahaso jātavedasaṁ vipraṁ na jātavedasam |
1.127.1d ya ūrdhvayā svadhvaro devo devācyā kṛpā |
yaḥ | ūrdhvayā | su-adhvaraḥ | devaḥ | devācyā | kṛpā |
ghṛtasya | vi-bhrāṣṭim | anu | vaṣṭi | śociṣā | ā-juhvānasya | sarpiṣaḥ ||1.127.1||
1.127.2f śociṣkeśaṁ vṛṣaṇaṁ yamimā viśaḥ prāvantu jūtaye viśaḥ ||
yajiṣṭham | tvā | yajamānāḥ | huvema | jyeṣṭham | aṅgirasām | vipra | manma-bhiḥ | viprebhiḥ | śukra | manma-bhiḥ |
1.127.3a sa hi purū cidojasā virukmatā dīdyāno bhavati druhaṁtaraḥ paraśurna druhaṁtaraḥ |
1.127.3d vīḻu cidyasya samṛtau śruvadvaneva yatsthiram |
vīḻu | cit | yasya | sam-ṛtau | śruvat | vanā-iva | yat | sthiram |
niḥ-sahamāṇaḥ | yamate | na | ayate | dhanva-sahā | na | ayate ||1.127.3||
1.127.4f sthirā cidannā ni riṇātyojasā ni sthirāṇi cidojasā ||
dṛḻhā | cit | asmai | anu | duḥ | yathā | vide | tejiṣṭhābhiḥ | araṇi-bhiḥ | dāṣṭi | avase | agnaye | dāṣṭi | avase |
1.127.5a tamasya pṛkṣamuparāsu dhīmahi naktaṁ yaḥ sudarśataro divātarādaprāyuṣe divātarāt |
1.127.5d ādasyāyurgrabhaṇavadvīḻu śarma na sūnave |
āt | asya | āyuḥ | grabhaṇa-vat | vīḻu | śarma | na | sūnave |
bhaktam | abhaktam | avaḥ | vyantaḥ | ajarāḥ | agnayaḥ | vyantaḥ | ajarāḥ ||1.127.5||
1.127.6f adha smāsya harṣato hṛṣīvato viśve juṣanta panthāṁ naraḥ śubhe na panthām ||
saḥ | hi | śardhaḥ | na | mārutam | tuvi-svaṇiḥ | apnasvatīṣu | urvarāsu | iṣṭaniḥ | ārtanāsu | iṣṭaniḥ |
1.127.7a dvitā yadīṁ kīstāso abhidyavo namasyanta upavocanta bhṛgavo mathnanto dāśā bhṛgavaḥ |
1.127.7d agnirīśe vasūnāṁ śuciryo dharṇireṣām |
agniḥ | īśe | vasūnām | śuciḥ | yaḥ | dharṇiḥ | eṣām |
priyān | api-dhīn | vaniṣīṣṭa | medhiraḥ | ā | vaniṣīśṭa | medhiraḥ ||1.127.7||
1.127.8f amī ca viśve amṛtāsa ā vayo havyā deveṣvā vayaḥ ||
viśvāsām | tvā | viśām | patim | havāmahe | sarvāsām | samānam | dam-patim | bhuje | satya-girvāhasam | bhuje |
1.127.9a tvamagne sahasā sahantamaḥ śuṣmintamo jāyase devatātaye rayirna devatātaye |
1.127.9d śuṣmintamo hi te mado dyumnintama uta kratuḥ |
śuṣmin-tamaḥ | hi | te | madaḥ | dyumnin-tamaḥ | uta | kratuḥ |
adha | sma | te | pari | caranti | ajara | śruṣṭī-vānaḥ | na | ajara ||1.127.9||
1.127.10f agre rebho na jarata ṛṣūṇāṁ jūrṇirhota ṛṣūṇām ||
pra | vaḥ | mahe | sahasā | sahasvate | uṣaḥ-budhe | paśu-se | na | agnaye | stomaḥ | babhūtu | agnaye |
1.127.11a sa no nediṣṭhaṁ dadṛśāna ā bharāgne devebhiḥ sacanāḥ sucetunā maho rāyaḥ sucetunā |
1.127.11d mahi śaviṣṭha naskṛdhi saṁcakṣe bhuje asyai |
mahi | śaviṣṭha | naḥ | kṛdhi | sam-cakṣe | bhuje | asyai |
mahi | stotṛ-bhyaḥ | magha-van | su-vīryam | mathīḥ | ugraḥ | na | śavasā ||1.127.11||
1.128.1f adabdho hotā ni ṣadadiḻaspade parivīta iḻaspade ||
ayam | jāyata | manuṣaḥ | dharīmaṇi | hotā | yajiṣṭhaḥ | uśijām | anu | vratam | agniḥ | svam | anu | vratam |
1.128.2a taṁ yajñasādhamapi vātayāmasyṛtasya pathā namasā haviṣmatā devatātā haviṣmatā |
1.128.2d sa na ūrjāmupābhṛtyayā kṛpā na jūryati |
saḥ | naḥ | ūrjām | upa-ābhṛti | ayā | kṛpā | na | jūryati |
yam | mātariśvā | manave | parā-vataḥ | devam | bhāriti bhāḥ | parā-vataḥ ||1.128.2||
1.128.3f sado dadhāna upareṣu sānuṣvagniḥ pareṣu sānuṣu ||
evena | sadyaḥ | pari | eti | pārthivam | muhuḥ-gīḥ | retaḥ | vṛṣabhaḥ | kanikradat | dadhat | retaḥ | kanikradat |
1.128.4a sa sukratuḥ purohito damedame'gniryajñasyādhvarasya cetati kratvā yajñasya cetati |
1.128.4d kratvā vedhā iṣūyate viśvā jātāni paspaśe |
kratvā | vedhāḥ | iṣu-yate | viśvā | jātāni | paspaśe |
yataḥ | ghṛta-śrīḥ | atithiḥ | ajāyata | vahniḥ | vedhāḥ | ajāyata ||1.128.4||
1.128.5f sa nastrāsate duritādabhihrutaḥ śaṁsādaghādabhihrutaḥ ||
kratvā | yat | asya | taviṣīṣu | pṛñcate | agneḥ | avena | marutām | na | bhojyā | iṣirāya | na | bhojyā |
1.128.6a viśvo vihāyā aratirvasurdadhe haste dakṣiṇe taraṇirna śiśrathacchravasyayā na śiśrathat |
1.128.6d viśvasmā idiṣudhyate devatrā havyamohiṣe |
viśvasmai | it | iṣudhyate | deva-trā | havyam | ā | ūhiṣe |
viśvasmai | it | su-kṛte | vāram | ṛṇvati | agniḥ | dvārā | vi | ṛṇvati ||1.128.6||
1.128.7f sa nastrāsate varuṇasya dhūrtermaho devasya dhūrteḥ ||
saḥ | mānuṣe | vṛjane | śam-tamaḥ | hitaḥ | agniḥ | yajñeṣu | jenyaḥ | na | viśpatiḥ | priyaḥ | yajñeṣu | viśpatiḥ |
1.128.8a agniṁ hotāramīḻate vasudhitiṁ priyaṁ cetiṣṭhamaratiṁ nyerire havyavāhaṁ nyerire |
1.128.8d viśvāyuṁ viśvavedasaṁ hotāraṁ yajataṁ kavim |
viśva-āyum | viśva-vedasam | hotāram | yajatam | kavim |
devāsaḥ | raṇvam | avase | vasu-yavaḥ | gīḥ-bhiḥ | raṇvam | vasu-yavaḥ ||1.128.8||
1.129.1f sāsmākamanavadya tūtujāna vedhasāmimāṁ vācaṁ na vedhasām ||
yam | tvam | ratham | indra | medha-sātaye | apākā | santam | iṣira | pra-nayasi | pra | anavadya | nayasi |
1.129.2a sa śrudhi yaḥ smā pṛtanāsu kāsu ciddakṣāyya indra bharahūtaye nṛbhirasi pratūrtaye nṛbhiḥ |
1.129.2d yaḥ śūraiḥ svaḥ sanitā yo viprairvājaṁ tarutā |
yaḥ | śūraiḥ | svariti svaḥ | sanitā | yaḥ | vipraiḥ | vājam | tarutā |
tam | īśānāsaḥ | iradhanta | vājinam | pṛkṣam | atyam | na | vājinam ||1.129.2||
1.129.3f mitrāya vocaṁ varuṇāya saprathaḥ sumṛḻīkāya saprathaḥ ||
dasmaḥ | hi | sma | vṛṣaṇam | pinvasi | tvacam | kam | cit | yāvīḥ | ararum | śūra | martyam | pari-vṛṇakṣi | martyam |
1.129.4a asmākaṁ va indramuśmasīṣṭaye sakhāyaṁ viśvāyuṁ prāsahaṁ yujaṁ vājeṣu prāsahaṁ yujam |
1.129.4d asmākaṁ brahmotaye'vā pṛtsuṣu kāsu cit |
asmākam | brahma | ūtaye | ava | pṛtsuṣu | kāsu | cit |
nahi | tvā | śatruḥ | starate | stṛṇoṣi | yam | viśvam | śatrum | stṛṇoṣi | yam ||1.129.4||
1.129.5f viśvāni pūrorapa parṣi vahnirāsā vahnirno accha ||
ni | su | nama | ati-matim | kayasya | cit | tejiṣṭhābhiḥ | araṇi-bhiḥ | na | ūti-bhiḥ | ugrābhiḥ | ugra | ūti-bhiḥ |
1.129.6a pra tadvoceyaṁ bhavyāyendave havyo na ya iṣavānmanma rejati rakṣohā manma rejati |
1.129.6d svayaṁ so asmadā nido vadhairajeta durmatim |
svayam | saḥ | asmat | ā | nidaḥ | vadhaiḥ | ajeta | duḥ-matim |
ava | sravet | agha-śaṁsaḥ | ava-taram | ava | kṣudram-iva | sravet ||1.129.6||
1.129.7f ā satyābhirindraṁ dyumnahūtibhiryajatraṁ dyumnahūtibhiḥ ||
vanema | tat | hotrayā | citantyā | vanema | rayim | rayi-vaḥ | su-vīryam | raṇvam | santam | su-vīryam |
1.129.8a praprā vo asme svayaśobhirūtī parivarga indro durmatīnāṁ darīmandurmatīnām |
1.129.8d svayaṁ sā riṣayadhyai yā na upeṣe atraiḥ |
svayam | sā | riṣayadhyai | yā | naḥ | upa-īṣe | atraiḥ |
hatā | īm | asat | na | vakṣati | kṣiptā | jūrṇiḥ | na | vakṣati ||1.129.8||
1.129.9f pāhi no dūrādārādabhiṣṭibhiḥ sadā pāhyabhiṣṭibhiḥ ||
tvam | naḥ | indra | rāyā | parīṇasā | yāhi | pathā | anehasā | puraḥ | yāhi | arakṣasā |
1.129.10a tvaṁ na indra rāyā tarūṣasograṁ cittvā mahimā sakṣadavase mahe mitraṁ nāvase |
1.129.10d ojiṣṭha trātaravitā rathaṁ kaṁ cidamartya |
ojiṣṭha | trātaḥ | avitariti | ratham | kam | cit | amartya |
anyam | asmat | ririṣeḥ | kam | cit | adri-vaḥ | ririkṣantam | cit | adri-vaḥ ||1.129.10||
1.129.11f adhā hi tvā janitā jījanadvaso rakṣohaṇaṁ tvā jījanadvaso ||
pāhi | naḥ | indra | su-stuta | sridhaḥ | ava-yātā | sadam | it | duḥ-matīnām | devaḥ | san | duḥ-matīnām |
1.130.1a endra yāhyupa naḥ parāvato nāyamacchā vidathānīva satpatirastaṁ rājeva satpatiḥ |
1.130.1d havāmahe tvā vayaṁ prayasvantaḥ sute sacā |
havāmahe | tvā | vayam | prayasvantaḥ | sute | sacā |
putrāsaḥ | na | pitaram | vāja-sātaye | maṁhiṣṭham | vāja-sātaye ||1.130.1||
1.130.2f ā tvā yacchantu harito na sūryamahā viśveva sūryam ||
piba | somam | indra | suvānam | adri-bhiḥ | kośena | siktam | avatam | na | vaṁsagaḥ | tatṛṣāṇaḥ | na | vaṁsagaḥ |
1.130.3a avindaddivo nihitaṁ guhā nidhiṁ verna garbhaṁ parivītamaśmanyanante antaraśmani |
1.130.3d vrajaṁ vajrī gavāmiva siṣāsannaṅgirastamaḥ |
vrajam | vajrī | gavām-iva | sisāsan | aṅgiraḥ-tamaḥ |
apa | avṛṇot | iṣaḥ | indraḥ | pari-vṛtāḥ | dvāraḥ | iṣaḥ | pari-vṛtāḥ ||1.130.3||
1.130.4f taṣṭeva vṛkṣaṁ vanino ni vṛścasi paraśveva ni vṛścasi ||
dadṛhāṇaḥ | vajram | indraḥ | gabhastyoḥ | kṣadma-iva | tigmam | asanāya | sam | śyat | ahi-hatyāya | sam | śyat |
1.130.5a tvaṁ vṛthā nadya indra sartave'cchā samudramasṛjo rathām̐ iva vājayato rathām̐ iva |
1.130.5d ita ūtīrayuñjata samānamarthamakṣitam |
itaḥ | ūtīḥ | ayuñjata | samānam | artham | akṣitam |
dhenūḥ-iva | manave | viśva-dohasaḥ | janāya | viśva-dohasaḥ ||1.130.5||
1.130.6f atyamiva śavase sātaye dhanā viśvā dhanāni sātaye ||
imām | te | vācam | vasu-yantaḥ | āyavaḥ | ratham | na | dhīraḥ | su-apāḥ | atakṣiṣuḥ | sumnāya | tvām | atakṣiṣuḥ |
1.130.7a bhinatpuro navatimindra pūrave divodāsāya mahi dāśuṣe nṛto vajreṇa dāśuṣe nṛto |
1.130.7d atithigvāya śambaraṁ girerugro avābharat |
atithi-gvāya | śambaram | gireḥ | ugraḥ | ava | abharat |
mahaḥ | dhanāni | dayamānaḥ | ojasā | viśvā | dhanāni | ojasā ||1.130.7||
1.130.8f dakṣanna viśvaṁ tatṛṣāṇamoṣati nyarśasānamoṣati ||
indraḥ | samat-su | yajamānam | āryam | pra | āvat | viśveṣu | śatam-ūtiḥ | ājiṣu | svaḥ-mīḻheṣu | ājiṣu |
1.130.9a sūraścakraṁ pra vṛhajjāta ojasā prapitve vācamaruṇo muṣāyatīśāna ā muṣāyati |
1.130.9d uśanā yatparāvato'jagannūtaye kave |
uśanā | yat | parā-vataḥ | ajagan | ūtaye | kave |
sumnāni | viśvā | manuṣā-iva | turvaṇiḥ | ahā | viśvā-iva | turvaṇiḥ ||1.130.9||
saḥ | naḥ | navyebhiḥ | vṛṣa-karman | ukthaiḥ | purām | dartariti dartaḥ | pāyu-bhiḥ | pāhi | śagmaiḥ |
divaḥ-dāsebhiḥ | indra | stavānaḥ | vavṛdhīthāḥ | ahobhiḥ-iva | dyauḥ ||1.130.10||
1.131.1f indrāya viśvā savanāni mānuṣā rātāni santu mānuṣā ||
indrāya | hi | dyauḥ | asuraḥ | anamnata | indrāya | mahī | pṛthivī | varīma-bhiḥ | dyumna-sātā | varīma-bhiḥ |
1.131.2a viśveṣu hi tvā savaneṣu tuñjate samānamekaṁ vṛṣamaṇyavaḥ pṛthaksvaḥ saniṣyavaḥ pṛthak |
1.131.2d taṁ tvā nāvaṁ na parṣaṇiṁ śūṣasya dhuri dhīmahi |
tam | tvā | nāvam | na | parṣaṇim | śūṣasya | dhuri | dhīmahi |
indram | na | yajñaiḥ | citayantaḥ | āyavaḥ | stomebhiḥ | indram | āyavaḥ ||1.131.2||
1.131.3f āviṣkarikradvṛṣaṇaṁ sacābhuvaṁ vajramindra sacābhuvam ||
vi | tvā | tatasre | mithunāḥ | avasyavaḥ | vrajasya | sātā | gavyasya | niḥ-sṛjaḥ | sakṣantaḥ | indra | niḥ-sṛjaḥ |
1.131.4a viduṣṭe asya vīryasya pūravaḥ puro yadindra śāradīravātiraḥ sāsahāno avātiraḥ |
1.131.4d śāsastamindra martyamayajyuṁ śavasaspate |
śāsaḥ | tam | indra | martyam | ayajyum | śavasaḥ | pate |
mahīm | amuṣṇāḥ | pṛthivīm | imāḥ | apaḥ | mandasānaḥ | imāḥ | apaḥ ||1.131.4||
1.131.5f te anyāmanyāṁ nadyaṁ saniṣṇata śravasyantaḥ saniṣṇata ||
āt | it | te | asya | vīryasya | carkiran | madeṣu | vṛṣan | uśijaḥ | yat | āvitha | sakhi-yataḥ | yat | āvitha |
1.131.6a uto no asyā uṣaso juṣeta hyarkasya bodhi haviṣo havīmabhiḥ svarṣātā havīmabhiḥ |
1.131.6d yadindra hantave mṛdho vṛṣā vajriñciketasi |
yat | indra | hantave | mṛdhaḥ | vṛṣā | vajrin | ciketasi |
ā | me | asya | vedhasaḥ | navīyasaḥ | manma | śrudhi | navīyasaḥ ||1.131.6||
1.131.7f riṣṭaṁ na yāmannapa bhūtu durmatirviśvāpa bhūtu durmatiḥ ||
tvam | tam | indra | vavṛdhānaḥ | asma-yuḥ | amitra-yantam | tuvi-jāta | martyam | vajreṇa | śūra | martyam |
1.132.1a tvayā vayaṁ maghavanpūrvye dhana indratvotāḥ sāsahyāma pṛtanyato vanuyāma vanuṣyataḥ |
1.132.1d nediṣṭhe asminnahanyadhi vocā nu sunvate |
nediṣṭhe | asmin | ahani | adhi | voca | nu | sunvate |
asmin | yajñe | vi | cayema | bhare | kṛtam | vāja-yantaḥ | bhare | kṛtam ||1.132.1||
1.132.2f asmatrā te sadhryaksantu rātayo bhadrā bhadrasya rātayaḥ ||
svaḥ-jeṣe | bhare | āprasya | vakmani | uṣaḥ-budhaḥ | svasmin | añjasi | krāṇasya | svasmin | añjasi |
1.132.3a tattu prayaḥ pratnathā te śuśukvanaṁ yasminyajñe vāramakṛṇvata kṣayamṛtasya vārasi kṣayam |
1.132.3d vi tadvoceradha dvitāntaḥ paśyanti raśmibhiḥ |
vi | tat | voceḥ | adha | dvitā | antariti | paśyanti | raśmi-bhiḥ |
saḥ | gha | vide | anu | indraḥ | go-eṣaṇaḥ | bandhukṣit-bhyaḥ | go-eṣaṇaḥ ||1.132.3||
1.132.4f sunvadbhyo randhayā kaṁ cidavrataṁ hṛṇāyantaṁ cidavratam ||
nu | itthā | te | pūrva-thā | ca | pra-vācyam | yat | aṅgiraḥ-bhyaḥ | avṛṇoḥ | apa | vrajam | indra | śikṣan | apa | vrajam |
1.132.5a saṁ yajjanānkratubhiḥ śūra īkṣayaddhane hite taruṣanta śravasyavaḥ pra yakṣanta śravasyavaḥ |
1.132.5d tasmā āyuḥ prajāvadidbādhe arcantyojasā |
tasmai | āyuḥ | prajā-vat | it | bādhe | arcanti | ojasā |
indre | okyam | didhiṣanta | dhītayaḥ | devān | accha | na | dhītayaḥ ||1.132.5||
1.132.6f asmākaṁ śatrūnpari śūra viśvato darmā darṣīṣṭa viśvataḥ ||
yuvam | tam | indrāparvatā | puraḥ-yudhā | yaḥ | naḥ | pṛtanyāt | apa | tam-tam | it | hatam | vajreṇa | tam-tam | it | hatam |
1.133.1a ubhe punāmi rodasī ṛtena druho dahāmi saṁ mahīranindrāḥ |
1.133.1c abhivlagya yatra hatā amitrā vailasthānaṁ pari tṛḻhā aśeran ||
1.133.2a abhivlagyā cidadrivaḥ śīrṣā yātumatīnām |
1.133.2c chindhi vaṭūriṇā padā mahāvaṭūriṇā padā ||
1.133.3a avāsāṁ maghavañjahi śardho yātumatīnām |
1.133.3c vailasthānake armake mahāvailasthe armake ||
1.133.4a yāsāṁ tisraḥ pañcāśato'bhivlaṅgairapāvapaḥ |
1.133.4c tatsu te manāyati takatsu te manāyati ||
1.133.5a piśaṅgabhṛṣṭimambhṛṇaṁ piśācimindra saṁ mṛṇa |
1.133.5c sarvaṁ rakṣo ni barhaya ||
1.133.6a avarmaha indra dādṛhi śrudhī naḥ śuśoca hi dyauḥ kṣā na bhīṣām̐ adrivo ghṛṇānna bhīṣām̐ adrivaḥ |
1.133.6d śuṣmintamo hi śuṣmibhirvadhairugrebhirīyase |
śuṣmin-tamaḥ | hi | śuṣmi-bhiḥ | vadhaiḥ | ugrebhiḥ | īyase |
apuruṣa-ghnaḥ | aprati-ita | śūra | satva-bhiḥ | tri-saptaiḥ | śūra | satva-bhiḥ ||1.133.6||
1.133.7f sunvānāyendro dadātyābhuvaṁ rayiṁ dadātyābhuvam ||
vanoti | hi | sunvan | kṣayam | parīṇasaḥ | sunvānaḥ | hi | sma | yajati | ava | dviṣaḥ | devānām | ava | dviṣaḥ |
1.134.1a ā tvā juvo rārahāṇā abhi prayo vāyo vahantviha pūrvapītaye somasya pūrvapītaye |
1.134.1d ūrdhvā te anu sūnṛtā manastiṣṭhatu jānatī |
ūrdhvā | te | anu | sūnṛtā | manaḥ | tiṣṭhatu | jānatī |
niyutvatā | rathena | ā | yāhi | dāvane | vāyo iti | makhasya | dāvane ||1.134.1||
1.134.2f sadhrīcīnā niyuto dāvane dhiya upa bruvata īṁ dhiyaḥ ||
mandantu | tvā | mandinaḥ | vāyo iti | indavaḥ | asmat | krāṇāsaḥ | su-kṛtāḥ | abhi-dyavaḥ | go-bhiḥ | krāṇāḥ | abhi-dyavaḥ |
1.134.3a vāyuryuṅkte rohitā vāyuraruṇā vāyū rathe ajirā dhuri voḻhave vahiṣṭhā dhuri voḻhave |
1.134.3d pra bodhayā puraṁdhiṁ jāra ā sasatīmiva |
pra | bodhaya | puram-dhim | jāraḥ | ā | sasatīm-iva |
pra | cakṣaya | rodasī iti | vāsaya | uṣasaḥ | śravase | vāsaya | uṣasaḥ ||1.134.3||
1.134.4f ajanayo maruto vakṣaṇābhyo diva ā vakṣaṇābhyaḥ ||
tubhyam | uṣasaḥ | śucayaḥ | parā-vati | bhadrā | vastrā | tanvate | dam-su | raśmiṣu | citrā | navyeṣu | raśmiṣu |
1.134.5a tubhyaṁ śukrāsaḥ śucayasturaṇyavo madeṣūgrā iṣaṇanta bhurvaṇyapāmiṣanta bhurvaṇi |
1.134.5d tvāṁ tsārī dasamāno bhagamīṭṭe takvavīye |
tvām | tsārī | dasamānaḥ | bhagam | īṭṭe | takva-vīye |
tvam | viśvasmāt | bhuvanāt | pāsi | dharmaṇā | asuryāt | pāsi | dharmaṇā ||1.134.5||
1.134.6f viśvā itte dhenavo duhra āśiraṁ ghṛtaṁ duhrata āśiram ||
tvam | naḥ | vāyo iti | eṣām | apūrvyaḥ | somānām | prathamaḥ | pītim | arhasi | sutānām | pītim | arhasi |
1.135.1a stīrṇaṁ barhirupa no yāhi vītaye sahasreṇa niyutā niyutvate śatinībhirniyutvate |
1.135.1d tubhyaṁ hi pūrvapītaye devā devāya yemire |
tubhyam | hi | pūrva-pītaye | devāḥ | devāya | yemire |
pra | te | sutāsaḥ | madhu-mantaḥ | asthiran | madāya | kratve | asthiran ||1.135.1||
1.135.2f vaha vāyo niyuto yāhyasmayurjuṣāṇo yāhyasmayuḥ ||
tubhya | ayam | somaḥ | pari-pūtaḥ | adri-bhiḥ | spārhā | vasānaḥ | pari | kośam | arṣati | śukrā | vasānaḥ | arṣati |
1.135.3a ā no niyudbhiḥ śatinībhiradhvaraṁ sahasriṇībhirupa yāhi vītaye vāyo havyāni vītaye |
1.135.3d tavāyaṁ bhāga ṛtviyaḥ saraśmiḥ sūrye sacā |
tava | ayam | bhāgaḥ | ṛtviyaḥ | sa-raśmiḥ | sūrye | sacā |
adhvaryu-bhiḥ | bharamāṇāḥ | ayaṁsata | vāyo iti | śukrāḥ | ayaṁsata ||1.135.3||
1.135.4f vāyavā candreṇa rādhasā gatamindraśca rādhasā gatam ||
ā | vām | rathaḥ | niyutvān | vakṣat | avase | abhi | prayāṁsi | su-dhitāni | vītaye | vāyo iti | havyāni | vītaye |
1.135.5a ā vāṁ dhiyo vavṛtyuradhvarām̐ upemaminduṁ marmṛjanta vājinamāśumatyaṁ na vājinam |
1.135.5d teṣāṁ pibatamasmayū ā no gantamihotyā |
teṣām | pibatam | asmayū ityasma-yū | ā | naḥ | gantam | iha | ūtyā |
indravāyū iti | sutānām | adri-bhiḥ | yuvam | madāya | vāja-dā | yuvam ||1.135.5||
1.135.6f yuvāyavo'ti romāṇyavyayā somāso atyavyayā ||
ime | vām | somāḥ | ap-su | ā | sutāḥ | iha | adhvaryu-bhiḥ | bharamāṇāḥ | ayaṁsata | vāyo iti | śukrāḥ | ayaṁsata |
1.135.7a ati vāyo sasato yāhi śaśvato yatra grāvā vadati tatra gacchataṁ gṛhamindraśca gacchatam |
1.135.7d vi sūnṛtā dadṛśe rīyate ghṛtamā pūrṇayā niyutā yātho adhvaramindraśca yātho adhvaram ||
1.135.8a atrāha tadvahethe madhva āhutiṁ yamaśvatthamupatiṣṭhanta jāyavo'sme te santu jāyavaḥ |
1.135.8d sākaṁ gāvaḥ suvate pacyate yavo na te vāya upa dasyanti dhenavo nāpa dasyanti dhenavaḥ ||
1.135.9a ime ye te su vāyo bāhvojaso'ntarnadī te patayantyukṣaṇo mahi vrādhanta ukṣaṇaḥ |
1.135.9d dhanvañcidye anāśavo jīrāścidagiraukasaḥ |
dhanvan | cit | ye | anāśavaḥ | jīrāḥ | cit | agirā-okasaḥ |
sūryasya-iva | raśmayaḥ | duḥ-niyantavaḥ | hastayoḥ | duḥ-niyantavaḥ ||1.135.9||
1.136.1f athainoḥ kṣatraṁ na kutaścanādhṛṣe devatvaṁ nū cidādhṛṣe ||
pra | su | jyeṣṭham | ni-cirābhyām | bṛhat | namaḥ | havyam | matim | bharata | mṛḻayat-bhyām | svādiṣṭham | mṛḻayat-bhyām |
1.136.2a adarśi gātururave varīyasī panthā ṛtasya samayaṁsta raśmibhiścakṣurbhagasya raśmibhiḥ |
1.136.2d dyukṣaṁ mitrasya sadanamaryamṇo varuṇasya ca |
dyukṣam | mitrasya | sādanam | aryamṇaḥ | varuṇasya | ca |
atha | dadhāte iti | bṛhat | ukthyam | vayaḥ | upa-stutyam | bṛhat | vayaḥ ||1.136.2||
1.136.3f mitrastayorvaruṇo yātayajjano'ryamā yātayajjanaḥ ||
jyotiṣmatīm | aditim | dhārayat-kṣitim | svaḥ-vatīm | ā | sacete iti | dive-dive | jāgṛ-vāṁsā | dive-dive |
1.136.4a ayaṁ mitrāya varuṇāya śaṁtamaḥ somo bhūtvavapāneṣvābhago devo deveṣvābhagaḥ |
1.136.4d taṁ devāso juṣerata viśve adya sajoṣasaḥ |
tam | devāsaḥ | juṣerata | viśve | adya | sa-joṣasaḥ |
tathā | rājānā | karathaḥ | yat | īmahe | ṛta-vānā | yat | īmahe ||1.136.4||
1.136.5f ukthairya enoḥ paribhūṣati vrataṁ stomairābhūṣati vratam ||
yaḥ | mitrāya | varuṇāya | avidhat | janaḥ | anarvāṇam | tam | pari | pātaḥ | aṁhasaḥ | dāśvāṁsam | martam | aṁhasaḥ |
1.136.6a namo dive bṛhate rodasībhyāṁ mitrāya vocaṁ varuṇāya mīḻhuṣe sumṛḻīkāya mīḻhuṣe |
1.136.6d indramagnimupa stuhi dyukṣamaryamaṇaṁ bhagam |
indram | agnim | upa | stuhi | dyukṣam | aryamaṇam | bhagam |
jyok | jīvantaḥ | pra-jayā | sacemahi | somasya | ūtī | sacemahi ||1.136.6||
ūtī | devānām | vayam | indra-vantaḥ | maṁsīmahi | sva-yaśasaḥ | marut-bhiḥ |
agniḥ | mitraḥ | varuṇaḥ | śarma | yaṁsan | tat | aśyāma | magha-vānaḥ | vayam | ca ||1.136.7||
1.137.1f ime vāṁ mitrāvaruṇā gavāśiraḥ somāḥ śukrā gavāśiraḥ ||
suṣuma | ā | yātam | adri-bhiḥ | go-śrītāḥ | matsarāḥ | ime | somāsaḥ | matsarāḥ | ime |
1.137.2a ima ā yātamindavaḥ somāso dadhyāśiraḥ sutāso dadhyāśiraḥ |
1.137.2d uta vāmuṣaso budhi sākaṁ sūryasya raśmibhiḥ |
uta | vām | uṣasaḥ | budhi | sākam | sūryasya | raśmi-bhiḥ |
sutaḥ | mitrāya | varuṇāya | pītaye | cāruḥ | ṛtāya | pītaye ||1.137.2||
1.137.3f ayaṁ vāṁ mitrāvaruṇā nṛbhiḥ sutaḥ soma ā pītaye sutaḥ ||
tām | vām | dhenum | na | vāsarīm | aṁśum | duhanti | adri-bhiḥ | somam | duhanti | adri-bhiḥ |
1.138.1a prapra pūṣṇastuvijātasya śasyate mahitvamasya tavaso na tandate stotramasya na tandate |
1.138.1d arcāmi sumnayannahamantyūtiṁ mayobhuvam |
arcāmi | sumna-yan | aham | anti-ūtim | mayaḥ-bhuvam |
viśvasya | yaḥ | manaḥ | ā-yuyuve | makhaḥ | devaḥ | ā-yuyuve | makhaḥ ||1.138.1||
1.138.2f asmākamāṅgūṣāndyumninaskṛdhi vājeṣu dyumninaskṛdhi ||
pra | hi | tvā | pūṣan | ajiram | na | yāmani | stomebhiḥ | kṛṇve | ṛṇavaḥ | yathā | mṛdhaḥ | uṣṭraḥ | na | pīparaḥ | mṛdhaḥ |
1.138.3a yasya te pūṣantsakhye vipanyavaḥ kratvā citsanto'vasā bubhujrira iti kratvā bubhujrire |
1.138.3d tāmanu tvā navīyasīṁ niyutaṁ rāya īmahe |
tām | anu | tvā | navīyasīm | ni-yutam | rāyaḥ | īmahe |
aheḻamānaḥ | uru-śaṁsa | sarī | bhava | vāje-vāje | sarī | bhava ||1.138.3||
1.138.4f nahi tvā pūṣannatimanya āghṛṇe na te sakhyamapahnuve ||
asyāḥ | ūm̐ iti | su | naḥ | upa | sātaye | bhuvaḥ | aheḻamānaḥ | rari-vān | aja-aśva | śravasyatām | aja-aśva |
1.139.1a astu śrauṣaṭ puro agniṁ dhiyā dadha ā nu tacchardho divyaṁ vṛṇīmaha indravāyū vṛṇīmahe |
1.139.1d yaddha krāṇā vivasvati nābhā saṁdāyi navyasī |
yat | ha | krāṇā | vivasvati | nābhā | sam-dāyi | navyasī |
adha | pra | su | naḥ | upa | yantu | dhītayaḥ | devān | accha | na | dhītayaḥ ||1.139.1||
1.139.2f dhībhiścana manasā svebhirakṣabhiḥ somasya svebhirakṣabhiḥ ||
yat | ha | tyat | mitrāvaruṇau | ṛtāt | adhi | ādadāthe ityā-dadāthe | anṛtam | svena | manyunā | dakṣasya | svena | manyunā |
1.139.3a yuvāṁ stomebhirdevayanto aśvināśrāvayanta iva ślokamāyavo yuvāṁ havyābhyāyavaḥ |
1.139.3d yuvorviśvā adhi śriyaḥ pṛkṣaśca viśvavedasā |
yuvoḥ | viśvāḥ | adhi | śriyaḥ | pṛkṣaḥ | ca | viśva-vedasā |
pruṣāyante | vām | pavayaḥ | hiraṇyaye | rathe | dasrā | hiraṇyaye ||1.139.3||
1.139.4f patheva yantāvanuśāsatā rajo'ñjasā śāsatā rajaḥ ||
aceti | dasrā | vi | ūm̐ iti | nākam | ṛṇvathaḥ | yuñjate | vām | ratha-yujaḥ | diviṣṭiśu | adhvasmānaḥ | diviṣṭiṣu |
1.139.5a śacībhirnaḥ śacīvasū divā naktaṁ daśasyatam |
1.139.5c mā vāṁ rātirupa dasatkadā canāsmadrātiḥ kadā cana ||
1.139.6a vṛṣannindra vṛṣapāṇāsa indava ime sutā adriṣutāsa udbhidastubhyaṁ sutāsa udbhidaḥ |
1.139.6d te tvā mandantu dāvane mahe citrāya rādhase |
te | tvā | mandantu | dāvane | mahe | citrāya | rādhase |
gīḥ-bhiḥ | girvāhaḥ | stavamānaḥ | ā | gahi | su-mṛḻīkaḥ | naḥ | ā | gahi ||1.139.6||
1.139.7f vi tāṁ duhre aryamā kartarī sacām̐ eṣa tāṁ veda me sacā ||
o iti | su | naḥ | agne | śṛṇuhi | tvam | īḻitaḥ | devebhyaḥ | bravasi | yajñiyebhyaḥ | rāja-bhyaḥ | yajñiyebhyaḥ |
1.139.8a mo ṣu vo asmadabhi tāni pauṁsyā sanā bhūvandyumnāni mota jāriṣurasmatpurota jāriṣuḥ |
1.139.8d yadvaścitraṁ yugeyuge navyaṁ ghoṣādamartyam |
yat | vaḥ | citram | yuge-yuge | navyam | ghoṣāt | amartyam |
asmāsu | tat | marutaḥ | yat | ca | dustaram | didhṛta | yat | ca | dustaram ||1.139.8||
1.139.9f teṣāṁ padena mahyā name girendrāgnī ā name girā ||
dadhyaṅ | ha | me | januṣam | pūrvaḥ | aṅgirāḥ | priya-medhaḥ | kaṇvaḥ | atriḥ | manuḥ | viduḥ | te | me | pūrve | manuḥ | viduḥ |
1.139.10a hotā yakṣadvanino vanta vāryaṁ bṛhaspatiryajati vena ukṣabhiḥ puruvārebhirukṣabhiḥ |
1.139.10d jagṛbhmā dūraādiśaṁ ślokamadreradha tmanā |
jagṛbhma | dūre-ādiśam | ślokam | adreḥ | adha | tmanā |
adhārayat | ararindāni | su-kratuḥ | puru | sadmāni | su-kratuḥ ||1.139.10||
ye | devāsaḥ | divi | ekādaśa | stha | pṛthivyām | adhi | ekādaśa | stha |
apsu-kṣitaḥ | mahinā | ekādaśa | stha | te | devāsaḥ | yajñam | imam | juṣadhvam ||1.139.11||
vedi-sade | priya-dhāmāya | su-dyute | dhāsim-iva | pra | bhara | yonim | agnaye |
vastreṇa-iva | vāsaya | manmanā | śucim | jyotiḥ-ratham | śukra-varṇam | tamaḥ-hanam ||1.140.1||
abhi | dvi-janmā | tri-vṛt | annam | ṛjyate | saṁvatsare | vavṛdhe | jagdham | īmiti | punariti |
anyasya | āsā | jihvayā | jenyaḥ | vṛṣā | ni | anyena | vaninaḥ | mṛṣṭa | vāraṇaḥ ||1.140.2||
kṛṣṇa-prutau | vevije iti | asya | sa-kṣitau | ubhā | tarete iti | abhi | mātarā | śiśum |
prācā-jihvam | dhvasayantam | tṛṣu-cyutam | ā | sācyam | kupayam | vardhanam | pituḥ ||1.140.3||
mumukṣvaḥ | manave | mānavasyate | raghu-druvaḥ | kṛṣṇa-sītāsaḥ | ūm̐ iti | juvaḥ |
asamanāḥ | ajirāsaḥ | raghu-syadaḥ | vāta-jūtāḥ | upa | yujyante | āśavaḥ ||1.140.4||
āt | asya | te | dhvasayantaḥ | vṛthā | īrate | kṛṣṇam | abhvam | mahi | varpaḥ | karikrataḥ |
yat | sīm | mahīm | avanim | pra | abhi | marmṛśat | abhi-śvasan | stanayan | eti | nānadat ||1.140.5||
bhūṣan | na | yaḥ | adhi | babhrūṣu | namnate | vṛṣā-iva | patnīḥ | abhi | eti | roruvat |
ojāyamānaḥ | tanvaḥ | ca | śumbhate | bhīmaḥ | na | śṛṅgā | davidhāva | duḥ-gṛbhiḥ ||1.140.6||
saḥ | sam-stiraḥ | vi-stiraḥ | sam | gṛbhāyati | jānan | eva | jānatīḥ | nityaḥ | ā | śaye |
punaḥ | vardhante | api | yanti | devyam | anyat | varpaḥ | pitroḥ | kṛṇvate | sacā ||1.140.7||
tam | agruvaḥ | keśinīḥ | sam | hi | rebhire | ūrdhvāḥ | tasthuḥ | mamruṣīḥ | pra | āyave | punariti |
tāsām | jarām | pra-muñcan | eti | nānadat | asum | param | janayan | jīvam | astṛtam ||1.140.8||
adhīvāsam | pari | mātuḥ | rihan | aha | tuvi-grebhiḥ | satva-bhiḥ | yāti | vi | jrayaḥ |
vayaḥ | dadhat | pat-vate | rerihat | sadā | anu | śyenī | sacate | vartaniḥ | aha ||1.140.9||
asmākam | agne | maghavat-su | dīdihi | adha | śvasīvān | vṛṣabhaḥ | damūnāḥ |
ava-asya | śiśu-matīḥ | adīdeḥ | varma-iva | yut-su | pari-jarbhurāṇaḥ ||1.140.10||
idam | agne | su-dhitam | duḥ-dhitāt | adhi | priyāt | ūm̐ iti | cit | manmanaḥ | preyaḥ | astu | te |
yat | te | śukram | tanvaḥ | rocate | śuci | tena | asmabhyam | vanase | ratnam | ā | tvam ||1.140.11||
rathāya | nāvam | uta | naḥ | gṛhāya | nitya-aritrām | pat-vatīm | rāsi | agne |
asmākam | vīrān | uta | naḥ | maghonaḥ | janān | ca | yā | pārayāt | śarma | yā | ca ||1.140.12||
abhi | naḥ | agne | uktham | it | juguryāḥ | dyāvākṣāmā | sindhavaḥ | ca | sva-gūrtāḥ |
gavyam | yavyam | yantaḥ | dīrghā | ahā | iṣam | varam | aruṇyaḥ | varanta ||1.140.13||
baṭ | itthā | tat | vapuṣe | dhāyi | darśatam | devasya | bhargaḥ | sahasaḥ | yataḥ | jani |
yat | īm | upa | hvarate | sādhate | matiḥ | ṛtasya | dhenāḥ | anayanta | sa-srutaḥ ||1.141.1||
pṛkṣaḥ | vapuḥ | pitu-mān | nityaḥ | ā | śaye | dvitīyam | ā | sapta-śivāsu | mātṛṣu |
tṛtīyam | asya | vṛṣabhasya | dohase | daśa-pramatim | janayanta | yoṣaṇaḥ ||1.141.2||
niḥ | yat | īm | budhnāt | mahiṣasya | varpasaḥ | īśānāsaḥ | śavasā | kranta | sūrayaḥ |
yat | īm | anu | pra-divaḥ | madhvaḥ | ā-dhave | guhā | santam | mātariśvā | mathāyati ||1.141.3||
pra | yat | pituḥ | paramāt | nīyate | pari | ā | pṛkṣudhaḥ | vīrudhaḥ | dam-su | rohati |
ubhā | yat | asya | januṣam | yat | invataḥ | āt | it | yaviṣṭhaḥ | abhavat | ghṛṇā | śuciḥ ||1.141.4||
āt | it | mātṝḥ | ā | aviśat | yāsu | ā | śuciḥ | ahiṁsyamānaḥ | urviyā | vi | vavṛdhe |
anu | yat | pūrvāḥ | aruhat | sanā-juvaḥ | ni | navyasīṣu | avarāsu | dhāvate ||1.141.5||
āt | it | hotāram | vṛṇate | diviṣṭiṣu | bhagam-iva | papṛcānāsaḥ | ṛñjate |
devān | yat | kratvā | majmanā | puru-stutaḥ | martam | śaṁsam | viśvadhā | veti | dhāyase ||1.141.6||
vi | yat | asthāt | yajataḥ | vāta-coditaḥ | hvāraḥ | na | vakvā | jaraṇāḥ | anākṛtaḥ |
tasya | patman | dhakṣuṣaḥ | kṛṣṇa-jaṁhasaḥ | śuci-janmanaḥ | rajaḥ | ā | vi-adhvanaḥ ||1.141.7||
rathaḥ | na | yātaḥ | śikva-bhiḥ | kṛtaḥ | dyām | aṅgebhiḥ | aruṣebhiḥ | īyate |
āt | asya | te | kṛṣṇāsaḥ | dhakṣi | sūrayaḥ | śūrasya-iva | tveṣathāt | īṣate | vayaḥ ||1.141.8||
tvayā | hi | agne | varuṇaḥ | dhṛta-vrataḥ | mitraḥ | śāśadre | aryamā | su-dānavaḥ |
yat | sīm | anu | kratunā | viśva-thā | vi-bhuḥ | arān | na | nemiḥ | pari-bhūḥ | ajāyathāḥ ||1.141.9||
tvam | agne | śaśamānāya | sunvate | ratnam | yaviṣṭha | deva-tātim | invasi |
tvam | tvā | nu | navyam | sahasaḥ | yuvan | vayam | bhagam | na | kāre | mahi-ratna | dhīmahi ||1.141.10||
asme iti | rayim | na | su-artham | damūnasam | bhagan | dakṣam | na | papṛcāsi | dharṇasim |
raśmīn-iva | yaḥ | yamati | janmanī iti | ubhe iti | devānām | śaṁsam | ṛte | ā | ca | su-kratuḥ ||1.141.11||
uta | naḥ | su-dyotmā | jīra-aśvaḥ | hotā | mandraḥ | śṛṇavat | candra-rathaḥ |
saḥ | naḥ | neṣat | neṣa-tamaiḥ | amūraḥ | agniḥ | vāmam | su-vitam | vasyaḥ | accha ||1.141.12||
astāvi | agniḥ | śimīvat-bhiḥ | arkaiḥ | sām-rājyāya | pra-taram | dadhānaḥ |
amī iti | ca | ye | magha-vānaḥ | vayam | ca | miham | na | sūraḥ | ati | niḥ | tatanyuḥ ||1.141.13||
sam-iddhaḥ | agne | ā | vaha | devān | adya | yata-sruce |
tantum | tanuṣva | pūrvyam | suta-somāya | dāśuṣe ||1.142.1||
ghṛta-vantam | upa | māsi | madhu-mantam | tanū-napāt |
yajñam | viprasya | mā-vataḥ | śaśamānasya | dāśuṣaḥ ||1.142.2||
śuciḥ | pāvakaḥ | adbhutaḥ | madhvā | yajñam | mimikṣati |
narāśaṁsaḥ | triḥ | ā | divaḥ | devaḥ | deveṣu | yajñiyaḥ ||1.142.3||
īḻitaḥ | agne | ā | vaha | indram | citram | iha | priyam |
iyam | hi | tvā | matiḥ | mama | accha | su-jihva | vacyate ||1.142.4||
stṛṇānāsaḥ | yata-srucaḥ | barhiḥ | yajñe | su-adhvare |
vṛñje | devavyacaḥ-tamam | indrāya | śarma | sa-prathaḥ ||1.142.5||
vi | śrayantām | ṛta-vṛdhaḥ | pra-yai | devebhyaḥ | mahīḥ |
pāvakāsaḥ | puru-spṛhaḥ | dvāraḥ | devīḥ | asaścataḥ ||1.142.6||
ā | bhandamāne iti | upāke iti | naktoṣasā | su-peśasā |
yahvī iti | ṛtasya | mātarā | sīdatām | barhiḥ | ā | su-mat ||1.142.7||
mandra-jihvā | jugurvaṇī iti | hotārā | daivyā | kavī iti |
yajñam | naḥ | yakṣatām | imam | sidhram | adya | divi-spṛśam ||1.142.8||
śuciḥ | deveṣu | arpitā | hotrā | marut-su | bhāratī |
iḻā | sarasvatī | mahī | barhiḥ | sīdantu | yajñiyāḥ ||1.142.9||
tat | naḥ | turīpam | adbhutam | puru | vā | aram | puru | tmanā |
tvaṣṭā | poṣāya | vi | syatu | rāye | nābhā | naḥ | asma-yuḥ ||1.142.10||
ava-sṛjan | upa | tmanā | devān | yakṣi | vanaspate |
agniḥ | havyā | susūdati | devaḥ | deveṣu | medhiraḥ ||1.142.11||
pūṣaṇ-vate | marutvate | viśva-devāya | vāyave |
svāhā | gāyatra-vepase | havyam | indrāya | kartana ||1.142.12||
svāhā-kṛtāni | ā | gahi | upa | havyāni | vītaye |
indra | ā | gahi | śrudhi | havam | tvām | havante | adhvare ||1.142.13||
pra | tavyasīm | navyasīm | dhītim | agnaye | vācaḥ | matim | sahasaḥ | sūnave | bhare |
apām | napāt | yaḥ | vasu-bhiḥ | saha | priyaḥ | hotā | pṛthivyām | ni | asīdat | ṛtviyaḥ ||1.143.1||
saḥ | jāyamānaḥ | parame | vi-omani | āviḥ | agniḥ | abhavat | mātariśvane |
asya | kratvā | sam-idhānasya | majmanā | pra | dyāvā | śociḥ | pṛthivī iti | arocayat ||1.143.2||
asya | tveṣāḥ | ajarāḥ | asya | bhānavaḥ | su-saṁdṛśaḥ | su-pratīkasya | su-dyutaḥ |
bhā-tvakṣasaḥ | ati | aktuḥ | na | sindhavaḥ | agneḥ | rejante | asasantaḥ | ajarāḥ ||1.143.3||
yam | ā-īrire | bhṛgavaḥ | viśva-vedasam | nābhā | pṛthivyāḥ | bhuvanasya | majmanā |
agnim | tam | gīḥ-bhiḥ | hinuhi | sve | ā | dame | yaḥ | ekaḥ | vasvaḥ | varuṇaḥ | na | rājati ||1.143.4||
na | yaḥ | varāya | marutām-iva | svanaḥ | senā-iva | sṛṣṭā | divyā | yathā | aśaniḥ |
agniḥ | jambhaiḥ | tigitaiḥ | atti | bharvati | yodhaḥ | na | śatrūn | saḥ | vanā | ni | ṛñjate ||1.143.5||
kuvit | naḥ | agniḥ | ucathasya | vīḥ | asat | vasuḥ | kuvit | vasu-bhiḥ | kāmam | ā-varat |
codaḥ | kuvit | tutujyāt | sātaye | dhiyaḥ | śuci-pratīkam | tam | ayā | dhiyā | gṛṇe ||1.143.6||
ghṛta-pratīkam | vaḥ | ṛtasya | dhūḥ-sadam | agnim | mitram | na | sam-idhānaḥ | ṛñjate |
indhānaḥ | akraḥ | vidatheṣu | dīdyat | śukra-varṇām | ut | ūm̐ iti | naḥ | yaṁsate | dhiyam ||1.143.7||
apra-yucchan | aprayucchat-bhiḥ | agne | śivebhiḥ | naḥ | pāyu-bhiḥ | pāhi | śagmaiḥ |
adabdhebhiḥ | adṛpitebhiḥ | iṣṭe | animiṣat-bhiḥ | pari | pāhi | naḥ | jāḥ ||1.143.8||
eti | pra | hotā | vratam | asya | māyayā | ūrdhvām | dadhānaḥ | śuci-peśasam | dhiyam |
abhi | srucaḥ | kramate | dakṣiṇā-āvṛtaḥ | yāḥ | asya | dhāma | prathamam | ha | niṁsate ||1.144.1||
abhi | īm | ṛtasya | dohanāḥ | anūṣata | yonau | devasya | sadane | pari-vṛtāḥ |
apām | upa-sthe | vi-bhṛtaḥ | yat | ā | avasat | adha | svadhāḥ | adhayat | yābhiḥ | īyate ||1.144.2||
yuyūṣataḥ | sa-vayasā | tat | it | vapuḥ | samānam | artham | vi-taritratā | mithaḥ |
āt | īm | bhagaḥ | na | havyaḥ | sam | asmat | ā | voḻhuḥ | na | raśmīn | sam | ayaṁsta | sārathiḥ ||1.144.3||
yam | īm | dvā | sa-vayasā | saparyataḥ | samāne | yonā | mithunā | sam-okasā |
divā | na | naktam | palitaḥ | yuvā | ajani | puru | caran | ajaraḥ | mānuṣā | yugā ||1.144.4||
tam | īm | hinvanti | dhītayaḥ | daśa | vriśaḥ | devam | martāsaḥ | ūtaye | havāmahe |
dhanoḥ | adhi | pra-vataḥ | ā | saḥ | ṛṇvati | abhivrajat-bhiḥ | vayunā | nava | adhita ||1.144.5||
tvam | hi | agne | divyasya | rājasi | tvam | pārthivasya | paśupāḥ-iva | tmanā |
enī iti | te | ete iti | bṛhatī iti | abhi-śriyā | hiraṇyayī iti | vakvarī iti | barhiḥ | āśāte iti ||1.144.6||
agne | juṣasva | prati | harya | tat | vacaḥ | mandra | svadhā-vaḥ | ṛta-jāta | sukrato iti su-krato |
yaḥ | viśvataḥ | pratyaṅ | asi | darśataḥ | raṇvaḥ | sam-dṛṣṭau | pitumān-iva | kṣayaḥ ||1.144.7||
tam | pṛcchata | saḥ | jagāma | saḥ | veda | saḥ | cikitvān | īyate | saḥ | nu | īyate |
tasmin | santi | pra-śiṣaḥ | tasmin | iṣṭayaḥ | saḥ | vājasya | śavasaḥ | śuṣmiṇaḥ | patiḥ ||1.145.1||
tam | it | pṛcchanti | na | simaḥ | vi | pṛcchati | svena-iva | dhīraḥ | manasā | yat | agrabhīt |
na | mṛṣyate | prathamam | na | aparam | vacaḥ | asya | kratvā | sacate | apra-dṛpitaḥ ||1.145.2||
tam | it | gacchanti | juhvaḥ | tam | arvatīḥ | viśvāni | ekaḥ | śṛṇavat | vacāṁsi | me |
puru-praiṣaḥ | taturiḥ | yajña-sādhanaḥ | acchidra-ūtiḥ | śiśuḥ | ā | adatta | sam | rabhaḥ ||1.145.3||
upa-sthāyam | carati | yat | sam-ārata | sadyaḥ | jātaḥ | tatsāra | yujyebhiḥ |
abhi | śvāntam | mṛśate | nāndye | mude | yat | īm | gacchanti | uśatīḥ | api-sthitam ||1.145.4||
saḥ | īm | mṛgaḥ | apyaḥ | vanarguḥ | upa | tvaci | upa-masyām | ni | dhāyi |
vi | abravīt | vayunā | martyebhyaḥ | agniḥ | vidvān | ṛta-cit | hi | satyaḥ ||1.145.5||
tri-mūrdhānam | sapta-raśmim | gṛṇīṣe | anūnam | agnim | pitroḥ | upa-sthe |
ni-sattam | asya | carataḥ | dhruvasya | viśvā | divaḥ | rocanā | āpapri-vāṁsam ||1.146.1||
ukṣā | mahān | abhi | vavakṣe | ene iti | ajaraḥ | tasthau | itaḥ-ūtiḥ | ṛṣvaḥ |
urvyāḥ | padaḥ | ni | dadhāti | sānau | rihanti | ūdhaḥ | aruṣāsaḥ | asya ||1.146.2||
samānam | vatsam | abhi | saṁcarantī iti sam-carantī | viṣvak | dhenū iti | vi | carataḥ | sumeke iti su-meke |
anapa-vṛjyān | adhvanaḥ | mimāne iti | viśvān | ketān | adhi | mahaḥ | dadhāne iti ||1.146.3||
dhīrāsaḥ | padam | kavayaḥ | nayanti | nānā | hṛdā | rakṣamāṇāḥ | ajuryam |
sisāsantaḥ | pari | apaśyanta | sindhum | āviḥ | ebhyaḥ | abhavat | sūryaḥ | nṝn ||1.146.4||
didṛkṣeṇyaḥ | pari | kāṣṭhāsu | jenyaḥ | īḻenyaḥ | mahaḥ | arbhāya | jīvase |
puru-trā | yat | abhavat | sūḥ | aha | ebhyaḥ | garbhebhyaḥ | magha-vā | viśva-darśataḥ ||1.146.5||
kathā | te | agne | śucayantaḥ | āyoḥ | dadāśuḥ | vājebhiḥ | āśuṣāṇāḥ |
ubhe iti | yat | toke iti | tanaye | dadhānāḥ | ṛtasya | sāman | raṇayanta | devāḥ ||1.147.1||
bodha | me | asya | vacasaḥ | yaviṣṭha | maṁhiṣṭhasya | pra-bhṛtasya | svadhā-vaḥ |
pīyati | tvaḥ | anu | tvaḥ | gṛṇāti | vandāruḥ | te | tanvam | vande | agne ||1.147.2||
ye | pāyavaḥ | māmateyam | te | agne | paśyantaḥ | andham | duḥ-itāt | arakṣan |
rarakṣa | tān | su-kṛtaḥ | viśva-vedāḥ | dipsantaḥ | it | ripavaḥ | na | aha | debhuḥ ||1.147.3||
yaḥ | naḥ | agne | arari-vān | agha-yuḥ | arāti-vā | marcayati | dvayena |
mantraḥ | guruḥ | punaḥ | astu | saḥ | asmai | anu | mṛkṣīṣṭa | tanvam | duḥ-uktaiḥ ||1.147.4||
uta | vā | yaḥ | sahasya | pra-vidvān | martaḥ | martam | marcayati | dvayena |
ataḥ | pāhi | stavamāna | stuvantam | agne | mākiḥ | naḥ | duḥ-itāya | dhāyīḥ ||1.147.5||
mathīt | yat | īm | viṣṭaḥ | mātariśvā | hotāram | viśva-apsum | viśva-devyam |
ni | yam | dadhuḥ | manuṣyāsu | vikṣu | svaḥ | na | citram | vapuṣe | vibhā-vam ||1.148.1||
dadānam | it | na | dadabhanta | manma | agniḥ | varūtham | mama | tasya | cākan |
juṣanta | viśvāni | asya | karma | upa-stutim | bharamāṇasya | kāroḥ ||1.148.2||
nitye | cit | nu | yam | sadane | jagṛbhre | praśasti-bhiḥ | dadhire | yajñiyāsaḥ |
pra | su | nayanta | gṛbhayantaḥ | iṣṭau | aśvāsaḥ | na | rathyaḥ | rarahāṇāḥ ||1.148.3||
purūṇi | dasmaḥ | ni | riṇāti | jambhaiḥ | āt | rocate | vane | ā | vibhā-vā |
āt | asya | vātaḥ | anu | vāti | śociḥ | astuḥ | na | śaryām | asanām | anu | dyūn ||1.148.4||
na | yam | ripavaḥ | na | riṣaṇyavaḥ | garbhe | santam | reṣaṇāḥ | reṣayanti |
andhāḥ | apaśyāḥ | na | dabhan | abhi-khyā | nityāsaḥ | īm | pretāraḥ | arakṣan ||1.148.5||
mahaḥ | saḥ | rāyaḥ | ā | īṣate | patiḥ | dan | inaḥ | inasya | vasunaḥ | pade | ā |
upa | dhrajantam | adrayaḥ | vidhan | it ||1.149.1||
saḥ | yaḥ | vṛṣā | narām | na | rodasyoḥ | śravaḥ-bhiḥ | asti | jīvapīta-sargaḥ |
pra | yaḥ | sasrāṇaḥ | śiśrīta | yonau ||1.149.2||
ā | yaḥ | puram | nārmiṇīm | adīdet | atyaḥ | kaviḥ | nabhanyaḥ | na | ārvā |
sūraḥ | na | rurukvān | śata-ātmā ||1.149.3||
abhi | dvi-janmā | trī | rocanāni | viśvā | rajāṁsi | śuśucānaḥ | asthāt |
hotā | yajiṣṭhaḥ | apām | sadha-sthe ||1.149.4||
ayam | saḥ | hotā | yaḥ | dvi-janmā | viśvā | dadhe | vāryāṇi | śravasyā |
martaḥ | yaḥ | asmai | su-tukaḥ | dadāśa ||1.149.5||
puru | tvā | dāśvān | voce | ariḥ | agne | tava | svit | ā |
todasya-iva | śaraṇe | ā | mahasya ||1.150.1||
vi | aninasya | dhaninaḥ | pra-hoṣe | cit | araruṣaḥ |
kadā | cana | pra-jigataḥ | adeva-yoḥ ||1.150.2||
saḥ | candraḥ | vipra | martyaḥ | mahaḥ | vrādhan-tamaḥ | divi |
pra-pra | it | te | agne | vanuṣaḥ | syāma ||1.150.3||
mitram | na | yam | śimyā | goṣu | gavyavaḥ | su-ādhyaḥ | vidathe | ap-su | jījanan |
arejetām | rodasī iti | pājasā | girā | prati | priyam | yajatam | januṣām | avaḥ ||1.151.1||
yat | ha | tyat | vām | puru-mīḻhasya | sominaḥ | pra | mitrāsaḥ | na | dadhire | su-ābhuvaḥ |
adha | kratum | vidatam | gātum | arcate | uta | śrutam | vṛṣaṇā | pastya-vataḥ ||1.151.2||
ā | vām | bhūṣan | kṣitayaḥ | janma | rodasyoḥ | pra-vācyam | vṛṣaṇā | dakṣase | mahe |
yat | īm | ṛtāya | bharathaḥ | yat | arvate | pra | hotrayā | śimyā | vīthaḥ | adhvaram ||1.151.3||
pra | sā | kṣitiḥ | asurā | yā | mahi | priyā | ṛta-vānau | ṛtam | ā | ghoṣathaḥ | bṛhat |
yuvam | divaḥ | bṛhataḥ | dakṣam | ā-bhuvam | gām | na | dhuri | upa | yuñjāthe iti | apaḥ ||1.151.4||
mahī iti | atra | mahinā | vāram | ṛṇvathaḥ | areṇavaḥ | tujaḥ | ā | sadman | dhenavaḥ |
svaranti | tāḥ | upara-tāti | sūryam | ā | ni-mrucaḥ | uṣasaḥ | takvavīḥ-iva ||1.151.5||
ā | vām | ṛtāya | keśinīḥ | anūṣata | mitra | yatra | varuṇa | gātum | arcathaḥ |
ava | tmanā | sṛjatam | pinvatam | dhiyaḥ | yuvam | viprasya | manmanām | irajyathaḥ ||1.151.6||
yaḥ | vām | yajñaiḥ | śaśamānaḥ | ha | dāśati | kaviḥ | hotā | yajati | manma-sādhanaḥ |
upa | aha | tam | gacchathaḥ | vīthaḥ | adhvaram | accha | giraḥ | su-matim | gantam | asmayū ityasma-yū ||1.151.7||
yuvām | yajñaiḥ | prathamā | gobhiḥ | añjate | ṛta-vānā | manasaḥ | na | pra-yuktiṣu |
bharanti | vām | manmanā | sam-yatā | giraḥ | adṛpyatā | manasā | revat | āśāthe iti ||1.151.8||
revat | vayaḥ | dadhāthe iti | revat | āśāthe iti | narā | māyābhiḥ | itaḥ-ūti | māhinam |
na | vām | dyāvaḥ | aha-bhiḥ | na | uta | sindhavaḥ | na | deva-tvam | paṇayaḥ | na | ānaśuḥ | magham ||1.151.9||
yuvam | vastrāṇi | pīvasā | vasāthe iti | yuvoḥ | acchidrāḥ | mantavaḥ | ha | sargāḥ |
ava | atiratam | anṛtāni | viśvā | ṛtena | mitrāvaruṇā | sacethe iti ||1.152.1||
etat | cana | tvaḥ | vi | ciketat | eṣām | satyaḥ | mantraḥ | kavi-śastaḥ | ṛghāvān |
triḥ-aśrim | hanti | catuḥ-aśriḥ | ugraḥ | deva-nidaḥ | ha | prathamāḥ | ajūryan ||1.152.2||
apāt | eti | prathamā | pat-vatīnām | kaḥ | tat | vām | mitrāvaruṇā | ā | ciketa |
garbhaḥ | bhāram | bharati | ā | cit | asya | ṛtam | piparti | anṛtam | ni | tārīt ||1.152.3||
pra-yantam | it | pari | jāram | kanīnām | paśyāmasi | na | upa-nipadyamānam |
anava-pṛgṇā | vi-tatā | vasānam | priyam | mitrasya | varuṇasya | dhāma ||1.152.4||
anaśvaḥ | jātaḥ | anabhīśuḥ | arvā | kanikradat | patayat | ūrdhva-sānuḥ |
acittam | brahma | jujuṣuḥ | yuvānaḥ | pra | mitre | dhāma | varuṇe | gṛṇantaḥ ||1.152.5||
ā | dhenavaḥ | māmateyam | avantīḥ | brahma-priyam | pīpayan | sasmin | ūdhan |
pitvaḥ | bhikṣeta | vayunāni | vidvān | āsā | ā-vivāsan | aditim | uruṣyet ||1.152.6||
ā | vām | mitrāvaruṇā | havya-juṣṭim | namasā | devau | avasā | vavṛtyām |
asmākam | brahma | pṛtanāsu | sahyāḥ | asmākam | vṛṣṭiḥ | divyā | su-pārā ||1.152.7||
yajāmahe | vām | mahaḥ | sa-joṣāḥ | havyebhiḥ | mitrāvaruṇā | namaḥ-bhiḥ |
ghṛtaiḥ | ghṛtasnū iti ghṛta-snū | adha | yat | vām | asme iti | adhvaryavaḥ | na | dhīti-bhiḥ | bharanti ||1.153.1||
pra-stutiḥ | vām | dhāma | na | pra-yuktiḥ | ayāmi | mitrāvaruṇā | su-vṛktiḥ |
anakti | yat | vām | vidatheṣu | hotā | sumnam | vām | sūriḥ | vṛṣaṇau | iyakṣan ||1.153.2||
pīpāya | dhenuḥ | aditiḥ | ṛtāya | janāya | mitrāvaruṇā | haviḥ-de |
hinoti | yat | vām | vidathe | saparyan | saḥ | rāta-havyaḥ | mānuṣaḥ | na | hotā ||1.153.3||
uta | vām | vikṣu | madyāsu | andhaḥ | gāvaḥ | āpaḥ | ca | pīpayanta | devīḥ |
uto iti | naḥ | asya | pūrvyaḥ | patiḥ | dan | vītam | pātam | payasaḥ | usriyāyāḥ ||1.153.4||
viṣṇoḥ | nu | kam | vīryāṇi | pra | vocam | yaḥ | pārthivāni | vi-mame | rajāṁsi |
yaḥ | askabhāyat | ut-taram | sadha-stham | vi-cakramāṇaḥ | tredhā | ūru-gāyaḥ ||1.154.1||
pra | tat | viṣṇuḥ | stavate | vīryeṇa | mṛgaḥ | na | bhīmaḥ | kucaraḥ | giri-sthāḥ |
yasya | uruṣu | triṣu | vi-kramaṇeṣu | adhi-kṣiyanti | bhuvanāni | viśvā ||1.154.2||
pra | viṣṇave | śūṣam | etu | manma | giri-kṣite | uru-gāyāya | vṛṣṇe |
yaḥ | idam | dīrgham | pra-yatam | sadha-stham | ekaḥ | vi-mame | tri-bhiḥ | it | pade-bhiḥ ||1.154.3||
yasya | trī | pūrṇā | madhunā | padāni | akṣīyamāṇā | svadhayā | madanti |
yaḥ | ūm̐ iti | tri-dhātu | pṛthivīm | uta | dyām | ekaḥ | dādhāra | bhuvanāni | viśvā ||1.154.4||
tat | asya | priyam | abhi | pāthaḥ | aśyām | naraḥ | yatra | deva-yavaḥ | madanti |
uru-kramasya | saḥ | hi | bandhuḥ | itthā | viṣṇoḥ | pade | parame | madhvaḥ | utsaḥ ||1.154.5||
tā | vām | vāstūni | uśmasi | gamadhyai | yatra | gāvaḥ | bhūri-śṛṅgāḥ | ayāsaḥ |
atra | aha | tat | uru-gāyasya | vṛṣṇaḥ | paramam | padam | ava | bhāti | bhūri ||1.154.6||
pra | vaḥ | pāntam | andhasaḥ | dhiyā-yate | mahe | śūrāya | viṣṇave | ca | arcata |
yā | sānuni | parvatānām | adābhyā | mahaḥ | tasthatuḥ | arvatā-iva | sādhunā ||1.155.1||
tveṣam | itthā | sam-araṇam | śimī-vatoḥ | indrāviṣṇū iti | suta-pāḥ | vām | uruṣyati |
yā | martyāya | prati-dhīyamānam | it | kṛśānoḥ | astuḥ | asanām | uruṣyathaḥ ||1.155.2||
tāḥ | īm | vardhanti | mahi | asya | pauṁsyam | ni | mātarā | nayati | retase | bhuje |
dadhāti | putraḥ | avaram | param | pituḥ | nāma | tṛtīyam | adhi | rocane | divaḥ ||1.155.3||
tat-tat | it | asya | pauṁsyam | gṛṇīmasi | inasya | trātuḥ | avṛkasya | mīḻhuṣaḥ |
yaḥ | pārthivāni | tri-bhiḥ | it | vigāma-bhiḥ | uru | kramiṣṭa | uru-gāyāya | jīvase ||1.155.4||
dve iti | it | asya | kramaṇe iti | svaḥ-dṛśaḥ | abhi-khyāya | martyaḥ | bhuraṇyati |
tṛtīyam | asya | nakiḥ | ā | dadharṣati | vayaḥ | cana | patayantaḥ | patatriṇaḥ ||1.155.5||
catuḥ-bhiḥ | sākam | navatim | ca | nāma-bhiḥ | cakram | na | vṛttam | vyatīn | avīvipat |
bṛhat-śarīraḥ | vi-mimānaḥ | ṛkva-bhiḥ | yuvā | akumāraḥ | prati | eti | ā-havam ||1.155.6||
bhava | mitraḥ | na | śevyaḥ | ghṛta-āsutiḥ | vibhūta-dyumnaḥ | eva-yāḥ | ūm̐ iti | sa-prathāḥ |
adha | te | viṣṇo iti | viduṣā | cit | ardhyaḥ | stomaḥ | yajñaḥ | ca | rādhyaḥ | haviṣmatā ||1.156.1||
yaḥ | pūrvyāya | vedhase | navīyase | sumat-jānaye | viṣṇave | dadāśati |
yaḥ | jātam | asya | mahataḥ | mahi | bravat | saḥ | it | ūm̐ iti | śravaḥ-bhiḥ | yujyam | cit | abhi | asat ||1.156.2||
tam | ūm̐ iti | stotāraḥ | pūrvyam | yathā | vida | ṛtasya | garbham | januṣā | pipartana |
ā | asya | jānantaḥ | nāma | cit | vivaktana | mahaḥ | te | viṣṇo iti | su-matim | bhajāmahe ||1.156.3||
tam | asya | rājā | varuṇaḥ | tam | aśvinā | kratum | sacanta | mārutasya | vedhasaḥ |
dādhāra | dakṣam | ut-tamam | ahaḥ-vidam | varjam | ca | viṣṇuḥ | sakhi-vān | apa-ūrṇute ||1.156.4||
ā | yaḥ | vivāya | sacathāya | daivyaḥ | indrāya | viṣṇuḥ | su-kṛte | sukṛt-taraḥ |
vedhāḥ | ajinvat | tri-sadhasthaḥ | āryam | ṛtasya | bhāge | yajamānam | ā | abhajat ||1.156.5||
abodhi | agniḥ | jmaḥ | ut | eti | sūryaḥ | vi | uṣāḥ | candrā | mahī | āvaḥ | arciṣā |
ayukṣātām | aśvinā | yātave | ratham | pra | asāvīt | devaḥ | savitā | jagat | pṛthak ||1.157.1||
yat | yuñjāthe iti | vṛṣaṇam | aśvinā | ratham | ghṛtena | naḥ | madhunā | kṣatram | ukṣatam |
asmākam | brahma | pṛtanāsu | jinvatam | vayam | dhanā | śūra-sātā | bhajemahi ||1.157.2||
arvāṅ | tri-cakraḥ | madhu-vāhanaḥ | rathaḥ | jīra-aśvaḥ | aśvinoḥ | yātu | su-stutaḥ |
tri-vandhuraḥ | magha-vā | viśva-saubhagaḥ | śam | naḥ | ā | vakṣat | dvi-pade | catuḥ-pade ||1.157.3||
ā | naḥ | ūrjam | vahatam | aśvinā | yuvam | madhu-matyā | naḥ | kaśayā | mimikṣatam |
pra | āyuḥ | tāriṣṭam | niḥ | rapāṁsi | mṛkṣatam | sedhatam | dveṣaḥ | bhavatam | sacā-bhuvā ||1.157.4||
yuvam | ha | garbham | jagatīṣu | dhatthaḥ | yuvam | viśveṣu | bhuvaneṣu | antariti |
yuvam | agnim | ca | vṛṣaṇau | apaḥ | ca | vanaspatīn | aśvinau | airayethām ||1.157.5||
yuvam | ha | sthaḥ | bhiṣajā | bheṣajebhiḥ | atho iti | ha | sthaḥ | rathyā | rathyebhiriti rathyebhiḥ |
atho iti | ha | kṣatram | adhi | dhattha | ugrā | yaḥ | vām | haviṣmān | manasā | dadāśa ||1.157.6||
vasū iti | rudrā | purumantū iti puru-mantū | vṛdhantā | daśasyatam | naḥ | vṛṣaṇau | abhiṣṭau |
dasrā | ha | yat | rekṇaḥ | aucathyaḥ | vām | pra | yat | sasrāthe iti | akavābhiḥ | ūtī ||1.158.1||
kaḥ | vām | dāśat | su-mataye | cit | asyai | vasū iti | yat | dhethe iti | namasā | pade | goḥ |
jigṛtam | asme iti | revatīḥ | puram-dhīḥ | kāmapreṇa-iva | manasā | carantā ||1.158.2||
yuktaḥ | ha | yat | vām | taugryāya | peruḥ | vi | madhye | arṇasaḥ | dhāyi | pajraḥ |
upa | vām | avaḥ | śaraṇam | gameyam | śūraḥ | na | ajma | patayat-bhiḥ | evaiḥ ||1.158.3||
upa-stutiḥ | aucathyam | uruṣyet | mā | mām | ime iti | patatriṇī iti | vi | dugdhām |
mā | mām | edhaḥ | daśa-tayaḥ | citaḥ | dhāk | pra | yat | vām | baddhaḥ | tmani | khādati | kṣām ||1.158.4||
na | mā | garan | nadyaḥ | mātṛ-tamāḥ | dāsāḥ | yat | īm | su-samubdham | ava-adhuḥ |
śiraḥ | yat | asya | traitanaḥ | vi-takṣat | svayam | dāsaḥ | uraḥ | aṁsau | api | gdheti gdha ||1.158.5||
dīrgha-tamāḥ | māmateyaḥ | jujurvān | daśame | yuge |
apām | artham | yatīnām | brahmā | bhavati | sārathiḥ ||1.158.6||
pra | dyāvā | yajñaiḥ | pṛthivī iti | ṛta-vṛdhā | mahī iti | stuṣe | vidatheṣu | pra-cetasā |
devebhiḥ | ye iti | deva-putre iti deva-putre | su-daṁsasā | itthā | dhiyā | vāryāṇi | pra-bhūṣataḥ ||1.159.1||
uta | manye | pituḥ | adruhaḥ | manaḥ | mātuḥ | mahi | sva-tavaḥ | tat | havīma-bhiḥ |
su-retasā | pitarā | bhūma | cakratuḥ | uru | pra-jāyāḥ | amṛtam | varīma-bhiḥ ||1.159.2||
te | sūnavaḥ | su-apasaḥ | su-daṁsasaḥ | mahī iti | jajñuḥ | mātarā | pūrva-cittaye |
sthātuḥ | ca | satyam | jagataḥ | ca | dharmaṇi | putrasya | pāthaḥ | padam | advayāvinaḥ ||1.159.3||
te | māyinaḥ | mamire | su-pracetasaḥ | jāmī iti | sayonī iti sa-yonī | mithunā | sam-okasā |
navyam-navyam | tantum | ā | tanvate | divi | samudre | antariti | kavayaḥ | su-dītayaḥ ||1.159.4||
tat | rādhaḥ | adya | savituḥ | vareṇyam | vayam | devasya | pra-save | manāmahe |
asmabhyam | dyāvāpṛthivī iti | su-cetunā | rayim | dhattam | vasu-mantam | śata-gvinam ||1.159.5||
te iti | hi | dyāvāpṛthivī iti | viśva-śambhuvā | ṛtavarī ityṛta-varī | rajasaḥ | dhārayatkavī iti dhārayat-kavī |
sujanmanī iti su-janmanī | dhiṣaṇe iti | antaḥ | īyate | devaḥ | devī iti | dharmaṇā | sūryaḥ | śuciḥ ||1.160.1||
uru-vyacasā | mahinī iti | asaścatā | pitā | mātā | ca | bhuvanāni | rakṣataḥ |
sudhṛṣṭame iti su-dhṛṣṭame | vapuṣye iti | na | rodasī iti | pitā | yat | sīm | abhi | rūpaiḥ | avāsayat ||1.160.2||
saḥ | vahniḥ | putraḥ | pitroḥ | pavitra-vān | punāti | dhīraḥ | bhuvanāni | māyayā |
dhenum | ca | pṛśnim | vṛṣabham | su-retasam | viśvāhā | śukram | payaḥ | asya | dhukṣata ||1.160.3||
ayam | devānām | apasām | apaḥ-tamaḥ | yaḥ | jajāna | rodasī iti | viśva-śambhuvā |
vi | yaḥ | mame | rajasī iti | sukratu-yayā | ajarebhiḥ | skambhanebhiḥ | sam | ānṛce ||1.160.4||
te iti | naḥ | gṛṇāne iti | mahinī iti | mahi | śravaḥ | kṣatram | dyāvāpṛthivī iti | dhāsathaḥ | bṛhat |
yena | abhi | kṛṣṭīḥ | tatanāma | viśvahā | panāyyam | ojaḥ | asme iti | sam | invatam ||1.160.5||
kim | ūm̐ iti | śreṣṭhaḥ | kim | yaviṣṭhaḥ | naḥ | ā | ajagan | kim | īyate | dūtyam | kat | yat | ūcima |
na | nindima | camasam | yaḥ | mahā-kulaḥ | agne | bhrātaḥ | druṇaḥ | it | bhūtim | ūdima ||1.161.1||
ekam | camasam | caturaḥ | kṛṇotana | tat | vaḥ | devāḥ | abruvan | tat | vaḥ | ā | agamam |
saudhanvanāḥ | yadi | eva | kariṣyatha | sākam | devaiḥ | yajñiyāsaḥ | bhaviṣyatha ||1.161.2||
agnim | dūtam | prati | yat | abravītana | aśvaḥ | kartvaḥ | rathaḥ | uta | iha | kartvaḥ |
dhenuḥ | kartvā | yuvaśā | kartvā | dvā | tāni | bhrātaḥ | anu | vaḥ | kṛtvī | ā | imasi ||1.161.3||
cakṛ-vāṁsaḥ | ṛbhavaḥ | tat | apṛcchata | kva | it | abhūt | yaḥ | syaḥ | dūtaḥ | naḥ | ā | ajagan |
yadā | ava-akhyat | camasān | caturaḥ | kṛtān | āt | it | tvaṣṭā | gnāsu | antaḥ | ni | ānaje ||1.161.4||
hanāma | enān | iti | tvaṣṭā | yat | abravīt | camasam | ye | deva-pānam | anindiṣuḥ |
anyā | nāmāni | kṛṇvate | sute | sacā | anyaiḥ | enān | kanyā | nāma-bhiḥ | sparat ||1.161.5||
indraḥ | harī | yuyuje | aśvinā | ratham | bṛhaspatiḥ | viśva-rūpām | upa | ājata |
ṛbhuḥ | vi-bhvā | vājaḥ | devān | agacchata | su-apasaḥ | yajñiyam | bhāgam | aitana ||1.161.6||
niḥ | carmaṇaḥ | gām | ariṇīta | dhīti-bhiḥ | yā | jarantā | yuvaśā | tā | akṛṇotana |
saudhanvanāḥ | aśvāt | aśvam | atakṣata | yuktvā | ratham | upa | devān | ayātana ||1.161.7||
idam | udakam | pibata | iti | abravītana | idam | vā | gha | pibata | muñja-nejanam |
saudhanvanāḥ | yadi | tat | na-iva | haryatha | tṛtīye | gha | savane | mādayādhvai ||1.161.8||
āpaḥ | bhūyiṣṭhāḥ | iti | ekaḥ | abravīt | agniḥ | bhūyiṣṭhaḥ | iti | anyaḥ | abravīt |
vadhaḥ-yantīm | bahu-bhyaḥ | pra | ekaḥ | abravīt | ṛtā | vadantaḥ | camasān | apiṁśata ||1.161.9||
śroṇām | ekaḥ | udakam | gām | ava | ajati | māṁsam | ekaḥ | piṁśati | sūnayā | ā-bhṛtam |
ā | ni-mrucaḥ | śakṛt | ekaḥ | apa | abharat | kim | svit | putrebhyaḥ | pitarau | upa | āvatuḥ ||1.161.10||
udvat-su | asmai | akṛṇotana | tṛṇam | nivat-su | apaḥ | su-apasyayā | naraḥ |
agohyasya | yat | asastana | gṛhe | tat | adya | idam | ṛbhavaḥ | na | anu | gacchatha ||1.161.11||
sam-mīlya | yat | bhuvanā | pari-asarpata | kva | svit | tātyā | pitarā | vaḥ | āsatuḥ |
aśapata | yaḥ | karasnam | vaḥ | ā-dade | yaḥ | pra | abravīt | pro iti | tasmai | abravītana ||1.161.12||
susupvāṁsaḥ | ṛbhavaḥ | tat | apṛcchata | agohya | kaḥ | idam | naḥ | abūbudhat |
śvānam | bastaḥ | bodhayitāram | abravīt | saṁvatsare | idam | adya | vi | akhyata ||1.161.13||
divā | yānti | marutaḥ | bhūmyā | agniḥ | ayam | vātaḥ | antarikṣeṇa | yāti |
at-bhiḥ | yāti | varuṇaḥ | samudraiḥ | yuṣmān | icchantaḥ | śavasaḥ | napātaḥ ||1.161.14||
mā | naḥ | mitraḥ | varuṇaḥ | aryamā | āyuḥ | indraḥ | ṛbhukṣāḥ | marutaḥ | pari | khyan |
yat | vājinaḥ | deva-jātasya | sapteḥ | pra-vakṣyāmaḥ | vidathe | vīryāṇi ||1.162.1||
yat | niḥ-nijā | rekṇasā | prāvṛtasya | rātim | gṛbhītām | mukhataḥ | nayanti |
su-prāṅ | ajaḥ | memyat | viśva-rūpaḥ | indrāpūṣṇoḥ | priyam | api | eti | pāthaḥ ||1.162.2||
eṣaḥ | chāgaḥ | puraḥ | aśvena | vājinā | pūṣṇaḥ | bhāgaḥ | nīyate | viśva-devyaḥ |
abhi-priyam | yat | puroḻāśam | arvatā | tvaṣṭā | it | enam | sauśravasāya | jinvati ||1.162.3||
yat | haviṣyam | ṛtu-śaḥ | deva-yānam | triḥ | mānuṣāḥ | pari | aśvam | nayanti |
atra | pūṣṇaḥ | prathamaḥ | bhāgaḥ | eti | yajñam | devebhyaḥ | prati-vedayan | ajaḥ ||1.162.4||
hotā | adhvaryuḥ | ā-vayāḥ | agnim-indhaḥ | grāva-grābhaḥ | uta | śaṁstā | su-vipraḥ |
tena | yajñena | su-araṁkṛtena | su-iṣṭena | vakṣaṇāḥ | ā | pṛṇadhvam ||1.162.5||
yūpa-vraskāḥ | uta | ye | yūpa-vāhāḥ | caṣālam | ye | aśva-yūpāya | takṣati |
ye | ca | arvate | pacanam | sam-bharanti | uto iti | teṣām | abhi-gūrtiḥ | naḥ | invatu ||1.162.6||
upa | pra | agāt | su-mat | me | adhāyi | manma | devānām | āśāḥ | upa | vīta-pṛṣṭhaḥ |
anu | enam | viprāḥ | ṛṣayaḥ | madanti | devānām | puṣṭe | cakṛma | su-bandhum ||1.162.7||
yat | vājinaḥ | dāma | sam-dānam | arvataḥ | yā | śīrṣaṇyā | raśanā | rajjuḥ | asya |
yat | vā | gha | asya | pra-bhṛtam | āsye | tṛṇam | sarvā | tā | te | api | deveṣu | astu ||1.162.8||
yat | aśvasya | kraviṣaḥ | makṣikā | āśa | yat | vā | svarau | sva-dhitau | riptam | asti |
yat | hastayoḥ | śamituḥ | yat | nakheṣu | sarvā | tā | te | api | deveṣu | astu ||1.162.9||
yat | ūvadhyam | udarasya | apa-vāti | yaḥ | āmasya | kraviṣaḥ | gandhaḥ | asti |
su-kṛtā | tat | śamitāraḥ | kṛṇvantu | uta | medham | śṛta-pākam | pacantu ||1.162.10||
yat | te | gātrāt | agninā | pacyamānāt | abhi | śūlam | ni-hatasya | ava-dhāvati |
mā | tat | bhūmyām | ā | śriṣat | mā | tṛṇeṣu | devebhyaḥ | tat | uśat-bhyaḥ | rātam | astu ||1.162.11||
ye | vājinam | pari-paśyanti | pakvam | ye | īm | āhuḥ | surabhiḥ | niḥ | hara | iti |
ye | ca | arvataḥ | māṁsa-bhikṣām | upa-āsate | uto iti | teṣām | abhi-gūrtiḥ | naḥ | invatu ||1.162.12||
yat | ni-īkṣaṇam | māṁspacanyāḥ | ukhāyāḥ | yā | pātrāṇi | yūṣṇaḥ | ā-secanāni |
ūṣmaṇyā | api-dhānā | carūṇām | aṅkāḥ | sūnāḥ | pari | bhūṣanti | aśvam ||1.162.13||
ni-kramaṇam | ni-sadanam | vi-vartanam | yat | ca | paḍbīśam | arvataḥ |
yat | ca | papau | yat | ca | ghāsim | jaghāsa | sarvā | tā | te | api | deveṣu | astu ||1.162.14||
mā | tvā | agniḥ | dhvanayīt | dhūma-gandhiḥ | mā | ukhā | bhrājantī | abhi | vikta | jaghriḥ |
iṣṭam | vītam | abhi-gūrtam | vaṣaṭ-kṛtam | tam | devāsaḥ | prati | gṛbhṇanti | aśvam ||1.162.15||
yat | aśvāya | vāsaḥ | upa-stṛṇanti | adhīvāsam | yā | hiraṇyāni | asmai |
sam-dānam | arvantam | paḍbīśam | priyā | deveṣu | ā | yamayanti ||1.162.16||
yat | te | sāde | mahasā | śūkṛtasya | pārṣṇyā | vā | kaśayā | vā | tutoda |
srucā-iva | tā | haviṣaḥ | adhvareṣu | sarvā | tā | te | brahmaṇā | sūdayāmi ||1.162.17||
catuḥ-triṁśat | vājinaḥ | deva-bandhoḥ | vaṅkrīḥ | aśvasya | sva-dhitiḥ | sam | eti |
acchidrā | gātrā | vayunā | kṛṇota | paruḥ-paruḥ | anu-ghuṣya | vi | śasta ||1.162.18||
ekaḥ | tvaṣṭuḥ | aśvasya | vi-śastā | dvā | yantārā | bhavataḥ | tathā | ṛtuḥ |
yā | te | gātrāṇām | ṛtu-thā | kṛṇomi | tā-tā | piṇḍānām | pra | juhomi | agnau ||1.162.19||
mā | tvā | tapat | priyaḥ | ātmā | api-yantam | mā | sva-dhitiḥ | tanvaḥ | ā | tisthipat | te |
mā | te | gṛdhnuḥ | avi-śastā | ati-hāya | chidrā | gātrāṇi | asinā | mithu | kariti kaḥ ||1.162.20||
na | vai | ūm̐ iti | etat | mriyase | na | riṣyasi | devān | it | eṣi | pathi-bhiḥ | su-gebhiḥ |
harī iti | te | yuñjā | pṛṣatī iti | abhūtām | upa | asthāt | vājī | dhuri | rāsabhasya ||1.162.21||
su-gavyam | naḥ | vājī | su-aśvyam | puṁsaḥ | putrān | uta | viśva-puṣam | rayim |
anāgāḥ-tvam | naḥ | aditiḥ | kṛṇotu | kṣatram | naḥ | aśvaḥ | vanatām | haviṣmān ||1.162.22||
yat | akrandaḥ | prathamam | jāyamānaḥ | ut-yan | samudrāt | uta | vā | purīṣāt |
śyenasya | pakṣā | hariṇasya | bāhū iti | upa-stutyam | mahi | jātam | te | arvan ||1.163.1||
yamena | dattam | tritaḥ | enam | ayunak | indraḥ | enam | prathamaḥ | adhi | atiṣṭhat |
gandharvaḥ | asya | raśanām | agṛbhṇāt | sūrāt | aśvam | vasavaḥ | niḥ | ataṣṭa ||1.163.2||
asi | yamaḥ | asi | ādityaḥ | arvan | asi | tritaḥ | guhyena | vratena |
asi | somena | samayā | vi-pṛktaḥ | āhuḥ | te | trīṇi | divi | bandhanāni ||1.163.3||
trīṇi | te | āhuḥ | divi | bandhanāni | trīṇi | ap-su | trīṇi | antariti | samudre |
uta-iva | me | varuṇaḥ | chantsi | arvan | yatra | te | āhuḥ | paramam | janitram ||1.163.4||
imā | te | vājin | ava-mārjanāni | imā | śaphānām | sanituḥ | ni-dhānā |
atra | te | bhadrāḥ | raśanāḥ | apaśyam | ṛtasya | yāḥ | abhi-rakṣanti | gopāḥ ||1.163.5||
ātmānam | te | manasā | ārāt | ajānām | avaḥ | divā | patayantam | pataṅgam |
śiraḥ | apaśyam | pathi-bhiḥ | su-gebhiḥ | areṇu-bhiḥ | jehamānam | patatri ||1.163.6||
atra | te | rūpam | ut-tamam | apaśyam | jigīṣamāṇam | iṣaḥ | ā | pade | goḥ |
yadā | te | martaḥ | anu | bhogam | ānaṭ | āt | it | grasiṣṭhaḥ | oṣadhīḥ | ajīgariti ||1.163.7||
anu | tvā | rathaḥ | anu | maryaḥ | arvan | anu | gāvaḥ | anu | bhagaḥ | kanīnām |
anu | vrātāsaḥ | tava | sakhyam | īyuḥ | anu | devāḥ | mamire | vīryam | te ||1.163.8||
hiraṇya-śṛṅgaḥ | ayaḥ | asya | pādāḥ | manaḥ-javāḥ | avaraḥ | indraḥ | āsīt |
devāḥ | it | asya | haviḥ-adyam | āyan | yaḥ | arvantam | prathamaḥ | adhi-atiṣṭhat ||1.163.9||
īrma-antāsaḥ | silika-madhyamāsaḥ | sam | śūraṇāsaḥ | divyāsaḥ | atyāḥ |
haṁsāḥ-iva | śreṇi-śaḥ | yatante | yat | ākṣiṣuḥ | divyam | ajmam | aśvāḥ ||1.163.10||
tava | śarīram | patayiṣṇu | arvan | tava | cittam | vātaḥ-iva | dhrajīmān |
tava | śṛṅgāṇi | vi-sthitā | puru-trā | araṇyeṣu | jarbhurāṇā | caranti ||1.163.11||
upa | pra | agāt | śasanam | vājī | arvā | devadrīcā | manasā | dīdhyānaḥ |
ajaḥ | puraḥ | nīyate | nābhiḥ | asya | anu | paścāt | kavayaḥ | yanti | rebhāḥ ||1.163.12||
upa | pra | agāt | paramam | yat | sadha-stham | arvān | accha | pitaram | mātaram | ca |
adya | devān | juṣṭa-tamaḥ | hi | gamyāḥ | atha | ā | śāste | dāśuṣe | vāryāṇi ||1.163.13||
asya | vāmasya | palitasya | hotuḥ | tasya | bhrātā | madhyamaḥ | asti | aśnaḥ |
tṛtīyaḥ | bhrātā | ghṛta-pṛṣṭhaḥ | asya | atra | apaśyam | viśpatim | sapta-putram ||1.164.1||
sapta | yuñjanti | ratham | eka-cakram | ekaḥ | aśvaḥ | vahati | sapta-nāmā |
tri-nābhi | cakram | ajaram | anarvam | yatra | imā | viśvā | bhuvanā | adhi | tasthuḥ ||1.164.2||
imam | ratham | adhi | ye | sapta | tasthuḥ | sapta-cakram | sapta | vahanti | aśvāḥ |
sapta | svasāraḥ | abhi | sam | navante | yatra | gavām | ni-hitā | sapta | nāma ||1.164.3||
kaḥ | dadarśa | prathamam | jāyamānam | asthan-vantam | yat | anasthā | bibharti |
bhūmyāḥ | asuḥ | asṛk | ātmā | kva | svit | kaḥ | vidvāṁsam | upa | gāt | praṣṭum | etat ||1.164.4||
pākaḥ | pṛcchāmi | manasā | avi-jānan | devānām | enā | ni-hitā | padāni |
vatse | baṣkaye | adhi | sapta | tantūn | vi | tatnire | kavayaḥ | otavai | ūm̐ iti ||1.164.5||
acikitvān | cikituṣaḥ | cit | atra | kavīn | pṛcchāmi | vidmane | na | vidvān |
vi | yaḥ | tastambha | ṣaṭ | imā | rajāṁsi | ajasya | rūpe | kim | api | svit | ekam ||1.164.6||
iha | bravītu | yaḥ | īm | aṅga | veda | asya | vāmasya | ni-hitam | padam | veriti veḥ |
śīrṣṇaḥ | kṣīram | duhrate | gāvaḥ | asya | vavrim | vasānāḥ | udakam | padā | apuḥ ||1.164.7||
mātā | pitaram | ṛte | ā | babhāja | dhītī | agre | manasā | sam | hi | jagme |
sā | bībhatsuḥ | garbha-rasā | ni-viddhā | namasvantaḥ | it | upa-vākam | īyuḥ ||1.164.8||
yuktā | mātā | āsīt | dhuri | dakṣiṇāyāḥ | atiṣṭhat | garbhaḥ | vṛjanīṣu | antariti |
amīmet | vatsaḥ | anu | gām | apaśyat | viśva-rūpyam | triṣu | yojaneṣu ||1.164.9||
tisraḥ | mātṝḥ | trīn | pitṝn | bibhrat | ekaḥ | ūrdhvaḥ | tasthau | na | īm | ava | glapayanti |
mantrayante | divaḥ | amuṣya | pṛṣṭhe | viśva-vidam | vācam | aviśva-minvām ||1.164.10||
dvādaśa-aram | nahi | tat | jarāya | varvarti | cakram | pari | dyām | ṛtasya |
ā | putrāḥ | agne | mithunāsaḥ | atra | sapta | śatāni | viṁśatiḥ | ca | tasthuḥ ||1.164.11||
pañca-pādam | pitaram | dvādaśa-ākṛtim | divaḥ | āhuḥ | pare | ardhe | purīṣiṇam |
atha | ime | anye | upare | vi-cakṣaṇam | sapta-cakre | ṣaṭ-are | āhuḥ | arpitam ||1.164.12||
pañca-are | cakre | pari-vartamāne | tasmin | ā | tasthuḥ | bhuvanāni | viśvā |
tasya | na | akṣaḥ | tapyate | bhūri-bhāraḥ | sanāt | eva | na | śīryate | sa-nābhiḥ ||1.164.13||
sa-nemi | cakram | ajaram | vi | vavṛte | uttānāyām | daśa | yuktāḥ | vahanti |
sūryasya | cakṣuḥ | rajasā | eti | ā-vṛtam | tasmin | ārpitā | bhuvanāni | viśvā ||1.164.14||
sākam-jānām | saptatham | āhuḥ | eka-jam | ṣaṭ | it | yamāḥ | ṛṣayaḥ | deva-jāḥ | iti |
teṣām | iṣṭāni | vi-hitāni | dhāma-śaḥ | sthātre | rejante | vi-kṛtāni | rūpa-śaḥ ||1.164.15||
striyaḥ | satīḥ | tān | ūm̐ iti | me | puṁsaḥ | āhuḥ | paśyat | akṣaṇ-vān | na | vi | cetat | andhaḥ |
kaviḥ | yaḥ | putraḥ | saḥ | īm | ā | ciketa | yaḥ | tā | vi-jānāt | saḥ | pituḥ | pitā | asat ||1.164.16||
avaḥ | pareṇa | paraḥ | enā | avareṇa | padā | vatsam | bibhratī | gauḥ | ut | asthāt |
sā | kadrīcī | kam | svit | ardham | parā | agāt | kva | svit | sūte | nahi | yūthe | antariti ||1.164.17||
avaḥ | pareṇa | pitaram | yaḥ | asya | anu-veda | paraḥ | enā | avareṇa |
kavi-yamānaḥ | kaḥ | iha | pra | vocat | devam | manaḥ | kutaḥ | adhi | pra-jātam ||1.164.18||
ye | arvāñcaḥ | tān | ūm̐ iti | parācaḥ | āhuḥ | ye | parāñcaḥ | tān | ūm̐ iti | arvācaḥ | āhuḥ |
indraḥ | ca | yā | cakrathuḥ | soma | tāni | dhurā | na | yuktāḥ | rajasaḥ | vahanti ||1.164.19||
dvā | su-parṇā | sa-yujā | sakhāyā | samanam | vṛkṣam | pari | sasvajāte iti |
tayoḥ | anyaḥ | pippalam | svādu | atti | anaśnan | anyaḥ | abhi | cākaśīti ||1.164.20||
yatra | su-parṇāḥ | amṛtasya | bhāgam | ani-meṣam | vidathā | abhi-svaranti |
inaḥ | viśvasya | bhuvanasya | gopāḥ | saḥ | mā | dhīraḥ | pākam | atra | ā | viveśa ||1.164.21||
yasmin | vṛkṣe | madhu-adaḥ | su-parṇāḥ | ni-viśante | suvate | ca | adhi | viśve |
tasya | it | āhuḥ | pippalam | svādu | agre | tat | na | ut | naśat | yaḥ | pitaram | na | veda ||1.164.22||
yat | gāyatre | adhi | gāyatram | ā-hitam | traistubhāt | vā | traistubham | niḥ-atakṣata |
yat | vā | jagat | jagati | ā-hitam | padam | ye | it | tat | viduḥ | te | amṛta-tvam | ānaśuḥ ||1.164.23||
gāyatreṇa | prati | mimīte | arkam | arkeṇa | sāma | traistubhena | vākam |
vākena | vākam | dvi-padā | catuḥ-padā | akṣareṇa | mimate | sapta | vāṇīḥ ||1.164.24||
jagatā | sindhum | divi | astabhāyat | ratham-tare | sūryam | pari | apaśyat |
gāyatrasya | sam-idhaḥ | tisraḥ | āhuḥ | tataḥ | mahrā | pra | ririce | mahi-tvā ||1.164.25||
upa | hvaye | su-dughām | dhenum | etām | su-hastaḥ | go-dhuk | uta | dohat | enām |
śreṣṭham | savam | savitā | sāviṣat | naḥ | abhi-iddhaḥ | gharmaḥ | tat | ūm̐ iti | su | pra | vocam ||1.164.26||
hiṅ-kṛṇvatī | vasu-patnī | vasūnām | vatsam | icchantī | manasā | abhi | ā | agāt |
duhām | aśvi-bhyām | payaḥ | aghnyā | iyam | sā | vardhatām | mahate | saubhagāya ||1.164.27||
gauḥ | amīmet | anu | vatsam | miṣantam | mūrdhānam | hiṅ | akṛṇot | mātavai | ūm̐ iti |
sṛkvāṇam | gharmam | abhi | vāvaśānā | mimāti | māyum | payate | payaḥ-bhiḥ ||1.164.28||
ayam | saḥ | śiṅkte | yena | gauḥ | abhi-vṛtā | mimāti | māyum | dhvasanau | adhi | śritā |
sā | citti-bhiḥ | ni | hi | cakāra | martyam | vi-dyut | bhavantī | prati | vavrim | auhata ||1.164.29||
anat | śaye | tura-gātu | jīvam | ejat | dhruvam | madhye | ā | pastyānām |
jīvaḥ | mṛtasya | carati | svadhābhiḥ | amartyaḥ | martyena | sa-yoniḥ ||1.164.30||
apaśyam | gopām | ani-padyamānam | ā | ca | parā | ca | pathi-bhiḥ | carantam |
saḥ | sadhrīcīḥ | saḥ | viṣūcīḥ | vasānaḥ | ā | varīvarti | bhuvaneṣu | antariti ||1.164.31||
yaḥ | īm | cakāra | na | saḥ | asya | veda | yaḥ | īm | dadarśa | hiruk | it | nu | tasmāt |
saḥ | mātuḥ | yonā | pari-vītaḥ | antaḥ | bahu-prajāḥ | niḥ-ṛtim | ā | viveśa ||1.164.32||
dyauḥ | me | pitā | janitā | nābhiḥ | atra | bandhuḥ | me | mātā | pṛthivī | mahī | iyam |
uttānayoḥ | camvoḥ | yoniḥ | antaḥ | atra | pitā | duhituḥ | garbham | ā | adhāt ||1.164.33||
pṛcchāmi | tvā | param | antam | pṛthivyāḥ | pṛcchāmi | yatra | bhuvanasya | nābhiḥ |
pṛcchāmi | tvā | vṛṣṇaḥ | aśvasya | retaḥ | pṛcchāmi | vācaḥ | paramam | vi-oma ||1.164.34||
iyam | vediḥ | paraḥ | antaḥ | pṛthivyāḥ | ayam | yajñaḥ | bhuvanasya | nābhiḥ |
ayam | somaḥ | vṛṣṇaḥ | aśvasya | retaḥ | brahmā | ayam | vācaḥ | paramam | vi-oma ||1.164.35||
sapta | ardha-garbhāḥ | bhuvanasya | retaḥ | viṣṇoḥ | tiṣṭhanti | pra-diśā | vi-dharmaṇi |
te | dhīti-bhiḥ | manasā | te | vipaḥ-citaḥ | pari-bhuvaḥ | pari | bhavanti | viśvataḥ ||1.164.36||
na | vi | jānāmi | yat-iva | idam | asmi | niṇyaḥ | sam-naddhaḥ | manasā | carāmi |
yadā | mā | ā | agan | prathama-jāḥ | ṛtasya | āt | it | vācaḥ | aśnuve | bhāgam | asyāḥ ||1.164.37||
apāṅ | prāṅ | eti | svadhayā | gṛbhītaḥ | amartyaḥ | martyena | sa-yoniḥ |
tā | śaśvantā | viṣūcīnā | vi-yantā | ni | anyam | cikyuḥ | na | ni | cikyuḥ | anyam ||1.164.38||
ṛcaḥ | akṣare | parame | vi-oman | yasmin | devāḥ | adhi | viśve | ni-seduḥ |
yaḥ | tat | na | veda | kim | ṛcā | kariṣyati | ye | it | tat | viduḥ | te | ime | sam | āsate ||1.164.39||
suyavasa-at | bhaga-vatī | hi | bhūyāḥ | atho iti | vayam | bhaga-vantaḥ | syāma |
addhi | tṛṇam | aghnye | viśva-dānīm | piba | śuddham | udakam | ā-carantī ||1.164.40||
gaurīḥ | mimāya | salilāni | takṣatī | eka-padī | dvi-padī | sā | catuḥ-padī |
aṣṭā-padī | nava-padī | babhūvuṣī | sahasra-akṣarā | parame | vi-oman ||1.164.41||
tasyāḥ | samudrāḥ | adhi | vi | kṣaranti | tena | jīvanti | pra-diśaḥ | catasraḥ |
tataḥ | kṣarati | akṣaram | tat | viśvam | upa | jīvati ||1.164.42||
śaka-mayam | dhūmam | ārāt | apaśyam | viṣu-vatā | paraḥ | enā | avareṇa |
ukṣāṇam | pṛśnim | apacanta | vīrāḥ | tāni | dharmāṇi | prathamāni | āsan ||1.164.43||
trayaḥ | keśinaḥ | ṛtu-thā | vi | cakṣate | saṁvatsare | vapate | ekaḥ | eṣām |
viśvam | ekaḥ | abhi | caṣṭe | śacībhiḥ | dhrājiḥ | ekasya | dadṛśe | na | rūpam ||1.164.44||
catvāri | vāk | pari-mitā | padāni | tāni | viduḥ | brāhmaṇāḥ | ye | manīṣiṇaḥ |
guhā | trīṇi | ni-hitā | na | iṅgayanti | turīyam | vācaḥ | manuṣyāḥ | vadanti ||1.164.45||
indram | mitram | varuṇam | agnim | āhuḥ | atho iti | divyaḥ | saḥ | su-parṇaḥ | garutmān |
ekam | sat | viprāḥ | bahudhā | vadanti | agnim | yamam | mātariśvānam | āhuḥ ||1.164.46||
kṛṣṇam | ni-yānam | harayaḥ | su-parṇāḥ | apaḥ | vasānāḥ | divam | ut | patanti |
te | ā | avavṛtran | sadanāt | ṛtasya | āt | it | ghṛtena | pṛthivī | vi | udyate ||1.164.47||
dvādaśa | pra-dhayaḥ | cakram | ekam | trīṇi | nabhyāni | kaḥ | ūm̐ iti | tat | ciketa |
tasmin | sākam | tri-śatāḥ | na | śaṅkavaḥ | arpitāḥ | ṣaṣṭiḥ | na | calācalāsaḥ ||1.164.48||
yaḥ | te | stanaḥ | śaśayaḥ | yaḥ | mayaḥ-bhūḥ | yena | viśvā | puṣyasi | vāryāṇi |
yaḥ | ratna-dhāḥ | vasu-vit | yaḥ | su-datraḥ | sarasvati | tam | iha | dhātave | kariti kaḥ ||1.164.49||
yajñena | yajñam | ayajanta | devāḥ | tāni | dharmāṇi | prathamāni | āsan |
te | ha | nākam | mahimānaḥ | sacanta | yatra | pūrve | sādhyāḥ | santi | devāḥ ||1.164.50||
samānam | etat | udakam | ut | ca | eti | ava | ca | aha-bhiḥ |
bhūmim | parjanyāḥ | jinvanti | divam | jinvanti | agnayaḥ ||1.164.51||
divyam | su-parṇam | vāyasam | bṛhantam | apām | garbham | darśatam | oṣadhīnām |
abhīpataḥ | vṛṣṭi-bhiḥ | tarpayantam | sarasvantam | avase | johavīmi ||1.164.52||
kayā | śubhā | sa-vayasaḥ | sa-nīḻāḥ | samānyā | marutaḥ | sam | mimikṣuḥ |
kayā | matī | kutaḥ | ā-itāsaḥ | ete | arcanti | śuṣmam | vṛṣaṇaḥ | vasu-yā ||1.165.1||
kasya | brahmāṇi | jujuṣuḥ | yuvānaḥ | kaḥ | adhvare | marutaḥ | ā | vavarta |
śyenān-iva | dhrajataḥ | antarikṣe | kena | mahā | manasā | rīramāma ||1.165.2||
kutaḥ | tvam | indra | māhinaḥ | san | ekaḥ | yāsi | sat-pate | kim | te | itthā |
sam | pṛcchase | sam-arāṇaḥ | śubhānaiḥ | voceḥ | tat | naḥ | hari-vaḥ | yat | te | asme iti ||1.165.3||
brahmāṇi | me | matayaḥ | śam | sutāsaḥ | śuṣmaḥ | iyarti | pra-bhṛtaḥ | me | adriḥ |
ā | śāsate | prati | haryanti | ukthā | imā | harī iti | vahataḥ | tā | naḥ | accha ||1.165.4||
ataḥ | vayam | antamebhiḥ | yujānāḥ | sva-kṣatrebhiḥ | tanvaḥ | śumbhamānāḥ |
mahaḥ-bhiḥ | etān | upa | yujmahe | nu | indra | svadhām | anu | hi | naḥ | babhūtha ||1.165.5||
kva | syā | vaḥ | marutaḥ | svadhā | āsīt | yat | mām | ekam | sam-adhatta | ahi-hatye |
aham | hi | ugraḥ | taviṣaḥ | tuviṣmān | viśvasya | śatroḥ | anamam | vadha-snaiḥ ||1.165.6||
bhūri | cakartha | yujyebhiḥ | asme iti | samānebhiḥ | vṛṣabha | pauṁsyebhiḥ |
bhūrīṇi | hi | kṛṇavāma | śaviṣṭha | indra | kratvā | marutaḥ | yat | vaśāma ||1.165.7||
vadhīm | vṛtram | marutaḥ | indriyeṇa | svena | bhāmena | taviṣaḥ | babhūvān |
aham | etāḥ | manave | viśva-candrāḥ | su-gāḥ | apaḥ | cakara | vajra-bāhuḥ ||1.165.8||
anuttam | ā | te | magha-van | nakiḥ | nu | na | tvā-vān | asti | devatā | vidānaḥ |
na | jāyamānaḥ | naśate | na | jātaḥ | yāni | kariṣyā | kṛṇuhi | pra-vṛddha ||1.165.9||
ekasya | cit | me | vi-bhu | astu | ojaḥ | yā | nu | dadhṛṣvān | kṛṇavai | manīṣā |
aham | hi | ugraḥ | marutaḥ | vidānaḥ | yāni | cyavam | indraḥ | it | īśe | eṣām ||1.165.10||
amandat | mā | marutaḥ | stomaḥ | atra | yat | me | naraḥ | śrutyam | brahma | cakra |
indrāya | vṛṣṇe | su-makhāya | mahyam | sakhye | sakhāyaḥ | tanve | tanūbhiḥ ||1.165.11||
eva | it | ete | prati | mā | rocamānāḥ | anedyaḥ | śravaḥ | ā | iṣaḥ | dadhānāḥ |
sam-cakṣya | marutaḥ | candra-varṇāḥ | acchānta | me | chadayātha | ca | nūnam ||1.165.12||
kaḥ | nu | atra | marutaḥ | mamahe | vaḥ | pra | yātana | sakhīn | accha | sakhāyaḥ |
manmāni | citrāḥ | api-vātayantaḥ | eṣām | bhūta | navedāḥ | me | ṛtānām ||1.165.13||
ā | yat | duvasyāt | duvase | na | kāruḥ | asmān | cakre | mānyasya | medhā |
o iti | su | vartta | marutaḥ | vipram | accha | imā | brahmāṇi | jaritā | vaḥ | arcat ||1.165.14||
eṣaḥ | vaḥ | stomaḥ | marutaḥ | iyam | gīḥ | māndāryasya | mānyasya | kāroḥ |
ā | iṣā | yāsīṣṭa | tanve | vayām | vidyāma | iṣam | vṛjanam | jīra-dānum ||1.165.15||
tat | nu | vocāma | rabhasāya | janmane | pūrvam | mahitvam | vṛṣabhasya | ketave |
aidhā-iva | yāman | marutaḥ | tuvi-svaṇaḥ | yudhā-iva | śakrāḥ | taviṣāṇi | kartana ||1.166.1||
nityam | na | sūnum | madhu | bibhrataḥ | upa | krīḻanti | krīḻāḥ | vidatheṣu | ghṛṣvayaḥ |
nakṣanti | rudrāḥ | avasā | namasvinam | na | mardhanti | sva-tavasaḥ | haviḥ-kṛtam ||1.166.2||
yasmai | ūmāsaḥ | amṛtāḥ | arāsata | rāyaḥ | poṣam | ca | haviṣā | dadāśuṣe |
ukṣanti | asmai | marutaḥ | hitāḥ-iva | puru | rajāṁsi | payasā | mayaḥ-bhuvaḥ ||1.166.3||
ā | ye | rajāṁsi | taviṣībhiḥ | avyata | pra | vaḥ | evāsaḥ | sva-yatāsaḥ | adhrajan |
bhayante | viśvā | bhuvanāni | harmyā | citraḥ | vaḥ | yāmaḥ | pra-yatāsu | ṛṣṭiṣu ||1.166.4||
yat | tveṣa-yāmāḥ | nadayanta | parvatān | divaḥ | vā | pṛṣṭham | naryāḥ | acucyavuḥ |
viśvaḥ | vaḥ | ajman | bhayate | vanaspatiḥ | rathiyantī-iva | pra | jihīte | oṣadhiḥ ||1.166.5||
yūyam | naḥ | ugrāḥ | marutaḥ | su-cetunā | ariṣṭa-grāmāḥ | su-matim | pipartana |
yatra | vaḥ | didyut | radati | kriviḥ-datī | riṇāti | paśvaḥ | sudhitā-iva | barhaṇā ||1.166.6||
pra | skambha-deṣṇāḥ | anavabhra-rādhasaḥ | alātṛṇāsaḥ | vidatheṣu | su-stutāḥ |
arcanti | arkam | madirasya | pītaye | viduḥ | vīrasya | prathamāni | pauṁsyā ||1.166.7||
śatabhuji-bhiḥ | tam | abhi-hruteḥ | aghāt | pūḥ-bhiḥ | rakṣata | marutaḥ | yam | āvata |
janam | yam | ugrāḥ | tavasaḥ | vi-rapśinaḥ | pāthana | śaṁsāt | tanayasya | puṣṭiṣu ||1.166.8||
viśvāni | bhadrā | marutaḥ | ratheṣu | vaḥ | mithaspṛdhyā-iva | taviṣāṇi | ā-hitā |
aṁseṣu | ā | vaḥ | pra-patheṣu | khādayaḥ | akṣaḥ | vaḥ | cakrā | samayā | vi | vavṛte ||1.166.9||
bhūrīṇi | bhadrā | naryeṣu | bāhuṣu | vakṣaḥ-su | rukmāḥ | rabhasāsaḥ | añjayaḥ |
aṁseṣu | etāḥ | paviṣu | kṣurāḥ | adhi | vayaḥ | na | pakṣān | vi | anu | śriyaḥ | dhire ||1.166.10||
mahāntaḥ | mahnā | vi-bhvaḥ | vi-bhūtayaḥ | dūre-dṛśaḥ | ye | divyāḥ-iva | stṛ-bhiḥ |
mandrāḥ | su-jihvāḥ | svaritāraḥ | āsa-bhiḥ | sam-miślāḥ | indre | marutaḥ | pari-stubhaḥ ||1.166.11||
tat | vaḥ | su-jātāḥ | marutaḥ | mahi-tvanam | dīrgham | vaḥ | dātram | aditeḥ-iva | vratam |
indraḥ | cana | tyajasā | vi | hruṇāti | tat | janāya | yasmai | su-kṛte | arādhvam ||1.166.12||
tat | vaḥ | jāmi-tvam | marutaḥ | pare | yuge | puru | yat | śaṁsam | amṛtāsaḥ | āvata |
ayā | dhiyā | manave | śruṣṭim | āvya | sākam | naraḥ | daṁsanaiḥ | ā | cikitrire ||1.166.13||
yena | dīrgham | marutaḥ | śūśavāma | yuṣmākena | parīṇasā | turāsaḥ |
ā | yat | tatanam | vṛjane | janāsaḥ | ebhiḥ | yajñebhiḥ | tat | abhi | iṣṭim | aśyām ||1.166.14||
eṣaḥ | vaḥ | stomaḥ | marutaḥ | iyam | gīḥ | māndāryasya | mānyasya | kāroḥ |
ā | iṣā | yāsīṣṭa | tanve | vayām | vidyāma | iṣam | vṛjanam | jīra-dānum ||1.166.15||
sahasram | te | indra | ūtayaḥ | naḥ | sahasram | iṣaḥ | hari-vaḥ | gūrta-tamāḥ |
sahasram | rāyaḥ | mādayadhyai | sahasriṇaḥ | upa | naḥ | yantu | vājāḥ ||1.167.1||
ā | naḥ | avaḥ-bhiḥ | marutaḥ | yāntu | accha | jyeṣṭhebhiḥ | vā | bṛhat-divaiḥ | su-māyāḥ |
adha | yat | eṣām | ni-yutaḥ | paramāḥ | samudrasya | cit | dhanayanta | pāre ||1.167.2||
mimyakṣa | yeṣu | su-dhitā | ghṛtācī | hiraṇya-nirnik | uparā | na | ṛṣṭiḥ |
guhā | carantī | manuṣaḥ | na | yoṣā | sabhā-vatī | vidathyā-iva | sam | vāk ||1.167.3||
parā | śubhrāḥ | ayāsaḥ | yavyā | sādhāraṇyā-iva | marutaḥ | mimikṣuḥ |
na | rodasī iti | apa | nudanta | ghorāḥ | juṣanta | vṛdham | sakhyāya | devāḥ ||1.167.4||
joṣat | yat | īm | asuryā | sacadhyai | visita-stukā | rodasī | nṛ-manāḥ |
ā | sūryā-iva | vidhataḥ | ratham | gāt | tveṣa-pratīkā | nabhasaḥ | na | ityā ||1.167.5||
ā | asthāpayanta | yuvatim | yuvānaḥ | śubhe | ni-miślām | vidatheṣu | pajrām |
arkaḥ | yat | vaḥ | marutaḥ | haviṣmān | gāyat | gātham | suta-somaḥ | duvasyan ||1.167.6||
pra | tam | vivakmi | vakmyaḥ | yaḥ | eṣām | marutām | mahimā | satyaḥ | asti |
sacā | yat | īm | vṛṣa-manāḥ | aham-yuḥ | sthirā | cit | janīḥ | vahate | su-bhāgāḥ ||1.167.7||
pānti | mitrāvaruṇau | avadyāt | cayate | īm | aryamo iti | apra-śastān |
uta | cyavante | acyutā | dhruvāṇi | vavṛdhe | īm | marutaḥ | dāti-vāraḥ ||1.167.8||
nahi | nu | vaḥ | marutaḥ | anti | asme iti | ārāttāt | cit | śavasaḥ | antam | āpuḥ |
te | dhṛṣṇunā | śavasā | śūśu-vāṁsaḥ | arṇaḥ | na | dveṣaḥ | dhṛṣatā | pari | sthuḥ ||1.167.9||
vayam | adya | indrasya | preṣṭhāḥ | vayam | śvaḥ | vocemahi | sa-marye |
vayam | purā | mahi | ca | naḥ | anu | dyūn | tat | naḥ | ṛbhukṣāḥ | narām | anu | syāt ||1.167.10||
eṣaḥ | vaḥ | stomaḥ | marutaḥ | iyam | gīḥ | māndāryasya | mānyasya | kāroḥ |
ā | iṣā | yāsīṣṭa | tanve | vayām | vidyāma | iṣam | vṛjanam | jīra-dānum ||1.167.11||
yajñā-yajñā | vaḥ | samanā | tuturvaṇiḥ | dhiyam-dhiyam | vaḥ | deva-yāḥ | ūm̐ iti | dadhidhve |
ā | vaḥ | arvācaḥ | suvitāya | rodasyoḥ | mahe | vavṛtyām | avase | suvṛkti-bhiḥ ||1.168.1||
vavrāsaḥ | na | ye | sva-jāḥ | sva-tavasaḥ | iṣam | svaḥ | abhi-jāyanta | dhūtayaḥ |
sahasriyāsaḥ | apām | na | ūrmayaḥ | āsā | gāvaḥ | vandyāsaḥ | na | ukṣaṇaḥ ||1.168.2||
somāsaḥ | na | ye | sutāḥ | tṛpta-aṁśavaḥ | hṛt-su | pītāsaḥ | duvasaḥ | na | āsate |
ā | eṣām | aṁseṣu | rambhiṇī-iva | rarabhe | hasteṣu | khādiḥ | ca | kṛtiḥ | ca | sam | dadhe ||1.168.3||
ava | sva-yuktāḥ | divaḥ | ā | vṛthā | yayuḥ | amartyāḥ | kaśayā | codata | tmanā |
areṇavaḥ | tuvi-jātāḥ | acucyavuḥ | dṛḻhāni | cit | marutaḥ | bhrājat-ṛṣṭayaḥ ||1.168.4||
kaḥ | vaḥ | antaḥ | marutaḥ | ṛṣṭi-vidyutaḥ | rejati | tmanā | hanvā-iva | jihvayā |
dhanva-cyutaḥ | iṣām | na | yāmani | puru-praiṣāḥ | ahanyaḥ | na | etaśaḥ ||1.168.5||
kva | svit | asya | rajasaḥ | mahaḥ | param | kva | avaram | marutaḥ | yasmin | ā-yaya |
yat | cyavayatha | vithurā-iva | sam-hitam | vi | adriṇā | patatha | tveṣam | arṇavam ||1.168.6||
sātiḥ | na | vaḥ | ama-vatī | svaḥ-vatī | tveṣā | vi-pākā | marutaḥ | pipiṣvatī |
bhadrā | vaḥ | rātiḥ | pṛṇataḥ | na | dakṣiṇā | pṛthu-jrayī | asuryā-iva | jañjatī ||1.168.7||
prati | stobhanti | sindhavaḥ | pavi-bhyaḥ | yat | abhriyām | vācam | ut-īrayanti |
ava | smayanta | vi-dyutaḥ | pṛthivyām | yadi | ghṛtam | marutaḥ | pruṣṇuvanti ||1.168.8||
asūta | pṛśniḥ | mahate | raṇāya | tveṣam | ayāsām | marutām | anīkam |
te | sapsarāsaḥ | ajanayanta | abhvam | āt | it | svadhām | iṣirām | pari | apaśyan ||1.168.9||
eṣaḥ | vaḥ | stomaḥ | marutaḥ | iyam | gīḥ | māndāryasya | mānyasya | kāroḥ |
ā | iṣā | yāsīṣṭa | tanve | vayām | vidyāma | iṣam | vṛjanam | jīra-dānum ||1.168.10||
mahaḥ | cit | tvam | indra | yataḥ | etān | mahaḥ | cit | asi | tyajasaḥ | varūtā |
saḥ | naḥ | vedhaḥ | marutām | cikitvān | sumnā | vanuṣva | tava | hi | preṣṭhā ||1.169.1||
ayujran | te | indra | viśva-kṛṣṭīḥ | vidānāsaḥ | niḥ-sidhaḥ | martya-trā |
marutām | pṛtsutiḥ | hāsamānā | svaḥ-mīḻhasya | pra-dhanasya | sātau ||1.169.2||
amyak | sā | te | indra | ṛṣṭiḥ | asme iti | sanemi | abhvam | marutaḥ | junanti |
agniḥ | cit | hi | sma | atase | śuśukvān | āpaḥ | na | dvīpam | dadhati | prayāṁsi ||1.169.3||
tvam | tu | naḥ | indra | tam | rayim | dāḥ | ojiṣṭhayā | dakṣiṇayā-iva | rātim |
stutaḥ | ca | yāḥ | te | cakananta | vāyoḥ | stanam | na | madhvaḥ | pīpayanta | vājaiḥ ||1.169.4||
tve iti | rāyaḥ | indra | tośa-tamāḥ | pra-netāraḥ | kasya | cit | ṛta-yoḥ |
te | su | naḥ | marutaḥ | mṛḻayantu | ye | sma | purā | gātuyanti-iva | devāḥ ||1.169.5||
prati | pra | yāhi | indra | mīḻhuṣaḥ | nṝn | mahaḥ | pārthive | sadane | yatasva |
adha | yat | eṣām | pṛthu-budhnāsaḥ | etāḥ | tīrthe | na | aryaḥ | pauṁsyāni | tasthuḥ ||1.169.6||
prati | ghorāṇām | etānām | ayāsām | marutām | śṛṇve | ā-yatām | upabdiḥ |
ye | martyam | pṛtanā-yantam | ūmaiḥ | ṛṇa-vānam | na | patayanta | sargaiḥ ||1.169.7||
tvam | mānebhyaḥ | indra | viśva-janyā | rada | marut-bhiḥ | śurudhaḥ | go-agrāḥ |
stavānebhiḥ | stavase | deva | devaiḥ | vidyāma | iṣam | vṛjanam | jīra-dānum ||1.169.8||
na | nūnam | asti | no iti | śvaḥ | kaḥ | tat | veda | yat | adbhutam |
anyasya | cittam | abhi | sam-careṇyam | uta | ā-dhītam | vi | naśyati ||1.170.1||
kim | naḥ | indra | jighāṁsasi | bhrātaraḥ | marutaḥ | tava |
tebhiḥ | kalpasva | sādhu-yā | mā | naḥ | sam-araṇe | vadhīḥ ||1.170.2||
kim | naḥ | bhrātaḥ | agastya | sakhā | san | ati | manyase |
vidma | hi | te | yathā | manaḥ | asmabhyam | it | na | ditsasi ||1.170.3||
aram | kṛṇvantu | vedim | sam | agnim | indhatām | puraḥ |
tatra | amṛtasya | cetanam | yajñam | te | tanavāvahai ||1.170.4||
tvam | īśiṣe | vasu-pate | vasūnām | tvam | mitrāṇām | mitra-pate | dheṣṭhaḥ |
indra | tvam | marut-bhiḥ | sam | vadasva | adha | pra | aśāna | ṛtu-thā | havīṁṣi ||1.170.5||
prati | vaḥ | enā | namasā | aham | emi | su-uktena | bhikṣe | su-matim | turāṇām |
rarāṇatā | marutaḥ | vedyābhiḥ | ni | heḻaḥ | dhatta | vi | mucadhvam | aśvān ||1.171.1||
eṣaḥ | vaḥ | stomaḥ | marutaḥ | namasvān | hṛdā | taṣṭaḥ | manasā | dhāyi | devāḥ |
upa | īm | ā | yāta | manasā | juṣāṇāḥ | yūyam | hi | stha | namasaḥ | it | vṛdhāsaḥ ||1.171.2||
stutāsaḥ | naḥ | marutaḥ | mṛḻayantu | uta | stutaḥ | magha-vā | śam-bhaviṣṭhaḥ |
ūrdhvā | naḥ | santu | komyā | vanāni | ahāni | viśvā | marutaḥ | jigīṣā ||1.171.3||
asmāt | aham | taviṣāt | īṣamāṇaḥ | indrāt | bhiyā | marutaḥ | rejamānaḥ |
yuṣmabhyam | havyā | ni-śitāni | āsan | tāni | āre | cakṛma | mṛḻata | naḥ ||1.171.4||
yena | mānāsaḥ | citayante | usrāḥ | vi-uṣṭiṣu | śavasā | śaśvatīnām |
saḥ | naḥ | marut-bhiḥ | vṛṣabha | śravaḥ | dhāḥ | ugraḥ | ugrebhiḥ | sthaviraḥ | sahaḥ-dāḥ ||1.171.5||
tvam | pāhi | indra | sahīyasaḥ | nṝn | bhava | marut-bhiḥ | avayāta-heḻāḥ |
su-praketebhiḥ | sasahiḥ | dadhānaḥ | vidyāma | iṣam | vṛjanam | jīra-dānum ||1.171.6||
citraḥ | vaḥ | astu | yāmaḥ | citraḥ | ūtī | su-dānavaḥ |
marutaḥ | ahi-bhānavaḥ ||1.172.1||
āre | sā | vaḥ | su-dānavaḥ | marutaḥ | ṛñjatī | śaruḥ |
āre | aśmā | yam | asyatha ||1.172.2||
tṛṇa-skandasya | nu | viśaḥ | pari | vṛṅkta | su-dānavaḥ |
ūrdhvān | naḥ | karta | jīvase ||1.172.3||
gāyat | sāma | nabhanyam | yathā | veḥ | arcāma | tat | vavṛdhānam | svaḥ-vat |
gāvaḥ | dhenavaḥ | barhiṣi | adabdhāḥ | ā | yat | sadmānam | divyam | vivāsān ||1.173.1||
arcat | vṛṣā | vṛṣa-bhiḥ | sva-iduhavyaiḥ | mṛgaḥ | na | aśnaḥ | ati | yat | juguryāt |
pra | mandayuḥ | manām | gūrta | hotā | bharate | maryaḥ | mithunā | yajatraḥ ||1.173.2||
nakṣat | hotā | pari | sadma | mitā | yan | bharat | garbham | ā | śaradaḥ | pṛthivyāḥ |
krandat | aśvaḥ | nayamānaḥ | ruvat | gauḥ | antaḥ | dūtaḥ | na | rodasī iti | carat | vāk ||1.173.3||
tā | karma | aṣa-tarā | asmai | pra | cyautnāni | deva-yantaḥ | bharante |
jujoṣat | indraḥ | dasma-varcāḥ | nāsatyā-iva | sugmyaḥ | rathe-sthāḥ ||1.173.4||
tam | um̐ iti | stuhi | indram | yaḥ | ha | satvā | yaḥ | śūraḥ | magha-vā | yaḥ | rathe-sthāḥ |
pratīcaḥ | cit | yodhīyān | vṛṣaṇ-vān | vavavruṣaḥ | cit | tamasaḥ | vi-hantā ||1.173.5||
pra | yat | itthā | mahinā | nṛ-bhyaḥ | asti | aram | rodasī iti | kakṣye iti | na | asmai |
sam | vivye | indraḥ | vṛjanam | na | bhūma | bharti | svadhā-vān | opaśam-iva | dyām ||1.173.6||
samat-su | tvā | śūra | satām | urāṇam | prapathin-tamam | pari-taṁsayadhyai |
sa-joṣasaḥ | indram | made | kṣoṇīḥ | sūrim | cit | ye | anu-madanti | vājaiḥ ||1.173.7||
eva | hi | te | śam | savanā | samudre | āpaḥ | yat | te | āsu | madanti | devīḥ |
viśvā | te | anu | joṣyā | bhūt | gauḥ | sūrīn | cit | yadi | dhiṣā | veṣi | janān ||1.173.8||
asāma | yathā | su-sakhāyaḥ | ena | su-abhiṣṭayaḥ | narām | na | śaṁsaiḥ |
asat | yathā | naḥ | indraḥ | vandane-sthāḥ | turaḥ | na | karma | nayamānaḥ | ukthā ||1.173.9||
vi-spardhasaḥ | narām | na | śaṁsaiḥ | asmāka | asat | indraḥ | vajra-hastaḥ |
mitra-yuvaḥ | na | pūḥ-patim | su-śiṣṭau | madhya-yuvaḥ | upa | śikṣanti | yajñaiḥ ||1.173.10||
yajñaḥ | hi | sma | indram | kaḥ | cit | ṛndhan | juhurāṇaḥ | cit | manasā | pari-yan |
tīrthe | na | accha | tatṛṣāṇam | okaḥ | dīrghaḥ | na | sidhram | ā | kṛṇoti | adhvā ||1.173.11||
mo iti | su | naḥ | indra | atra | pṛt-su | devaiḥ | asti | hi | sma | te | śuṣmin | ava-yāḥ |
mahaḥ | cit | yasya | mīḻhuṣaḥ | yavyā | haviṣmataḥ | marutaḥ | vandate | gīḥ ||1.173.12||
eṣaḥ | stomaḥ | indra | tubhyam | asme iti | etena | gātum | hari-vaḥ | vidaḥ | naḥ |
ā | naḥ | vavṛtyāḥ | suvitāya | deva | vidyāma | iṣam | vṛjanam | jīra-dānum ||1.173.13||
tvam | rājā | indra | ye | ca | devāḥ | rakṣa | nṝn | pāhi | asura | tvam | asmān |
tvam | sat-patiḥ | magha-vā | naḥ | tarutraḥ | tvam | satyaḥ | vasavānaḥ | sahaḥ-dāḥ ||1.174.1||
danaḥ | viśaḥ | indra | mṛdhra-vācaḥ | sapta | yat | puraḥ | śarma | śāradīḥ | dart |
ṛṇoḥ | apaḥ | anavadya | arṇāḥ | yūne | vṛtram | puru-kutsāya | randhīḥ ||1.174.2||
aja | vṛtaḥ | indra | śūra-patnīḥ | dyām | ca | yebhiḥ | puru-hūta | nūnam |
rakṣo iti | agnim | aśuṣam | tūrvayāṇam | siṁhaḥ | na | dame | apāṁsi | vastoḥ ||1.174.3||
śeṣan | nu | te | indra | sasmin | yonau | pra-śastaye | pavīravasya | mahnā |
sṛjat | arṇāṁsi | ava | yat | yudhā | gāḥ | tiṣṭhat | harī iti | dhṛṣatā | mṛṣṭa | vājān ||1.174.4||
vaha | kutsam | indra | yasmin | cākan | syūmanyū iti | ṛjrā | vātasya | aśvā |
pra | sūraḥ | cakram | vṛhatāt | abhīke | abhi | spṛdhaḥ | yāsiṣat | vajra-bāhuḥ ||1.174.5||
jaghanvān | indra | mitrerūn | coda-pravṛddhaḥ | hari-vaḥ | adāśūn |
pra | ye | paśyan | aryamaṇam | sacā | āyoḥ | tvayā | śūrtāḥ | vahamānāḥ | apatyam ||1.174.6||
rapat | kaviḥ | indra | arka-sātau | kṣām | dāsāya | upa-barhaṇīm | kariti kaḥ |
karat | tisraḥ | magha-vā | dānu-citrāḥ | ni | duryoṇe | kuyavācam | mṛdhi | śret ||1.174.7||
sanā | tā | te | indra | navyāḥ | ā | aguḥ | sahaḥ | nabhaḥ | avi-raṇāya | pūrvīḥ |
bhinat | puraḥ | na | bhidaḥ | adevīḥ | nanamaḥ | vadhaḥ | adevasya | pīyoḥ ||1.174.8||
tvam | dhuniḥ | indra | dhuni-matīḥ | ṛṇoḥ | apaḥ | sīrāḥ | na | sravantīḥ |
pra | yat | samudram | ati | śūra | parṣi | pāraya | turvaśam | yadum | svasti ||1.174.9||
tvam | asmākam | indra | viśvadha | syāḥ | avṛka-tamaḥ | narām | nṛ-pātā |
saḥ | naḥ | viśvāsām | spṛdhām | sahaḥ-dāḥ | vidyāma | iṣam | vṛjanam | jīra-dānum ||1.174.10||
matsi | apāyi | te | mahaḥ | pātrasya-iva | hari-vaḥ | matsaraḥ | madaḥ |
vṛṣā | te | vṛṣṇe | induḥ | vājī | sahasra-sātamaḥ ||1.175.1||
ā | naḥ | te | gantu | matsaraḥ | vṛṣā | madaḥ | vareṇyaḥ |
saha-vān | indra | sānasiḥ | pṛtanāṣāṭ | amartyaḥ ||1.175.2||
tvam | hi | śūraḥ | sanitā | codayaḥ | manuṣaḥ | ratham |
saha-vān | dasyum | avratam | oṣaḥ | pātram | na | śociṣā ||1.175.3||
muṣāya | sūryam | kave | cakram | īśānaḥ | ojasā |
vaha | śuṣṇāya | vadham | kutsam | vātasya | aśvaiḥ ||1.175.4||
śuṣmin-tamaḥ | hi | te | madaḥ | dyumnin-tamaḥ | uta | kratuḥ |
vṛtra-ghnā | varivaḥ-vidā | maṁsīṣṭhāḥ | aśva-sātamaḥ ||1.175.5||
yathā | pūrvebhyaḥ | jaritṛ-bhyaḥ | indra | mayaḥ-iva | āpaḥ | na | tṛṣyate | babhūtha |
tām | anu | tvā | ni-vidam | johavīmi | vidyāma | iṣam | vṛjanam | jīra-dānum ||1.175.6||
matsi | naḥ | vasyaḥ-iṣṭaye | indram | indo iti | vṛṣā | ā | viśa |
ṛghāyamāṇaḥ | invasi | śatrum | anti | na | vindasi ||1.176.1||
tasmin | ā | veśaya | giraḥ | yaḥ | ekaḥ | carṣaṇīnām |
anu | svadhā | yam | upyate | yavam | na | carkṛṣat | vṛṣā ||1.176.2||
yasya | viśvāni | hastayoḥ | pañca | kṣitīnām | vasu |
spāśayasva | yaḥ | asma-dhruk | divyā-iva | aśaniḥ | jahi ||1.176.3||
asunvantam | samam | jahi | duḥ-naśam | yaḥ | na | te | mayaḥ |
asmabhyam | asya | vedanam | daddhi | sūriḥ | cit | ohate ||1.176.4||
āvaḥ | yasya | dvi-barhasaḥ | arkeṣu | sānuṣak | asat |
ājau | indrasya | indo iti | pra | āvaḥ | vājeṣu | vājinam ||1.176.5||
yathā | pūrvebhyaḥ | jaritṛ-bhyaḥ | indra | mayaḥ-iva | āpaḥ | na | tṛṣyate | babhūtha |
tām | anu | tvā | ni-vidam | johavīmi | vidyāma | iṣam | vṛjanam | jīra-dānum ||1.176.6||
ā | carṣaṇi-prāḥ | vṛṣabhaḥ | janānām | rājā | kṛṣṭīnām | puru-hūtaḥ | indraḥ |
stutaḥ | śravasyan | avasā | upa | madrik | yuktvā | harī iti | vṛṣaṇā | ā | yāhi | arvāṅ ||1.177.1||
ye | te | vṛṣaṇaḥ | vṛṣabhāsaḥ | indra | brahma-yujaḥ | vṛṣa-rathāsaḥ | atyāḥ |
tān | ā | tiṣṭha | tebhiḥ | ā | yāhi | arvāṅ | havāmahe | tvā | sute | indra | some ||1.177.2||
ā | tiṣṭha | ratham | vṛṣaṇam | vṛṣā | te | sutaḥ | somaḥ | pari-siktā | madhūni |
yuktvā | vṛṣa-bhyām | vṛṣabha | kṣitīnām | hari-bhyām | yāhi | pra-vatā | upa | madrik ||1.177.3||
ayam | yajñaḥ | deva-yāḥ | ayam | miyedhaḥ | imā | brahmāṇi | ayam | indra | somaḥ |
stīrṇam | barhiḥ | ā | tu | śakra | pra | yāhi | piba | ni-sadya | vi | muca | harī iti | iha ||1.177.4||
o iti | su-stutaḥ | indra | yāhi | arvāṅ | upa | brahmāṇi | mānyasya | kāroḥ |
vidyāma | vastoḥ | avasā | gṛṇantaḥ | vidyāma | iṣam | vṛjanam | jīra-dānum ||1.177.5||
yat | ha | syā | te | indra | śruṣṭiḥ | asti | yayā | babhūtha | jaritṛ-bhyaḥ | ūtī |
mā | naḥ | kāmam | mahayantam | ā | dhak | viśvā | te | aśyām | pari | āpaḥ | āyoḥ ||1.178.1||
na | gha | rājā | indraḥ | ā | dabhat | naḥ | yā | nu | svasārā | kṛṇavanta | yonau |
āpaḥ | cit | asmai | su-tukāḥ | aveṣan | gamat | naḥ | indraḥ | sakhyā | vayaḥ | ca ||1.178.2||
jetā | nṛ-bhiḥ | indraḥ | pṛt-su | śūraḥ | śrotā | havam | nādhamānasya | kāroḥ |
pra-bhartā | ratham | dāśuṣaḥ | upāke | ut-yantā | giraḥ | yadi | ca | tmanā | bhūt ||1.178.3||
eva | nṛ-bhiḥ | indraḥ | su-śravasyā | pra-khādaḥ | pṛkṣaḥ | abhi | mitriṇaḥ | bhūt |
sa-marye | iṣaḥ | stavate | vi-vāci | satrā-karaḥ | yajamānasya | śaṁsaḥ ||1.178.4||
tvayā | vayam | magha-van | indra | śatrūn | abhi | syāma | mahataḥ | manyamānān |
tvam | trātā | tvam | ūm̐ iti | naḥ | vṛdhe | bhūḥ | vidyāma | iṣam | vṛjanam | jīra-dānum ||1.178.5||
pūrvīḥ | aham | śaradaḥ | śaśramāṇā | doṣāḥ | vastoḥ | uṣasaḥ | jarayantīḥ |
mināti | śriyam | jarimā | tanūnām | api | ūm̐ iti | nu | patnīḥ | vṛṣaṇaḥ | jagamyuḥ ||1.179.1||
ye | cit | hi | pūrve | ṛta-sāpaḥ | āsan | sākam | devebhiḥ | avadan | ṛtāni |
te | cit | ava | asuḥ | nahi | antam | āpuḥ | sam | ūm̐ iti | nu | patnīḥ | vṛṣa-bhiḥ | jagamyuḥ ||1.179.2||
na | mṛṣā | śrāntam | yat | avanti | devāḥ | viśvāḥ | it | spṛdhaḥ | abhi | aśnavāva |
jayāva | it | atra | śata-nītham | ājim | yat | samyañcā | mithunau | abhi | ajāva ||1.179.3||
nadasya | mā | rudhataḥ | kāmaḥ | ā | agan | itaḥ | ā-jātaḥ | amutaḥ | kutaḥ | cit |
lopāmudrā | vṛṣaṇam | niḥ | riṇāti | dhīram | adhīrā | dhayati | śvasantam ||1.179.4||
imam | nu | somam | antitaḥ | hṛt-su | pītam | upa | bruve |
yat | sīm | āgaḥ | cakṛma | tat | su | mṛḻatu | pulu-kāmaḥ | hi | martyaḥ ||1.179.5||
agastyaḥ | khanamānaḥ | khanitraiḥ | pra-jām | apatyam | balam | icchamānaḥ |
ubhau | varṇau | ṛṣiḥ | ugraḥ | pupoṣa | satyāḥ | deveṣu | ā-śiṣaḥ | jagāma ||1.179.6||
yuvoḥ | rajāṁsi | su-yamāsaḥ | aśvāḥ | rathaḥ | yat | vām | pari | arṇāṁsi | dīyat |
hiraṇyayāḥ | vām | pavayaḥ | pruṣāyan | madhvaḥ | pibantau | uṣasaḥ | sacethe iti ||1.180.1||
yuvam | atyasya | ava | nakṣathaḥ | yat | vi-patmanaḥ | naryasya | pra-yajyoḥ |
svasā | yat | vām | viśvagūrtī iti viśva-gūrtī | bharāti | vājāya | īṭṭe | madhu-pau | iṣe | ca ||1.180.2||
yuvam | payaḥ | usriyāyām | adhattam | pakvam | āmāyām | ava | pūrvyam | goḥ |
antaḥ | yat | vaninaḥ | vām | ṛtapsū ityṛta-psū | hvāraḥ | na | śuciḥ | yajate | haviṣmān ||1.180.3||
yuvam | ha | gharmam | madhu-mantam | atraye | apaḥ | na | kṣodaḥ | avṛṇītam | eṣe |
tat | vām | narau | aśvinā | paśvaḥ-iṣṭiḥ | rathyā-iva | cakrā | prati | yanti | madhvaḥ ||1.180.4||
ā | vām | dānāya | vavṛtīya | dasrā | goḥ | ohena | taugryaḥ | na | jivriḥ |
apaḥ | kṣoṇī iti | sacate | māhinā | vām | jūrṇaḥ | vām | akṣuḥ | aṁhasaḥ | yajatrā ||1.180.5||
ni | yat | yuvethe iti | ni-yutaḥ | sudānū iti su-dānū | upa | svadhābhiḥ | sṛjathaḥ | puram-dhim |
preṣat | veṣat | vātaḥ | na | sūriḥ | ā | mahe | dade | su-vrataḥ | na | vājam ||1.180.6||
vayam | cit | hi | vām | jaritāraḥ | satyāḥ | vipanyāmahe | vi | paṇiḥ | hita-vān |
adha | cit | hi | sma | aśvinau | anindyā | pāthaḥ | hi | sma | vṛṣaṇau | anti-devam ||1.180.7||
yuvām | cit | hi | sma | aśvinau | anu | dyūn | vi-rudrasya | pra-sravaṇasya | sātau |
agastyaḥ | narām | nṛṣu | pra-śastaḥ | kārādhunī-iva | citayat | sahasraiḥ ||1.180.8||
pra | yat | vahethe iti | mahinā | rathasya | pra | spandrā | yāthaḥ | manuṣaḥ | na | hotā |
dhattam | sūri-bhyaḥ | uta | vā | su-aśvyam | nāsatyā | rayi-sācaḥ | syāma ||1.180.9||
tam | vām | ratham | vayam | adya | huvema | stomaiḥ | aśvinā | suvitāya | navyam |
ariṣṭa-nemim | pari | dyām | iyānam | vidyāma | iṣam | vṛjanam | jīra-dānum ||1.180.10||
kat | ūm̐ iti | preṣṭhau | iṣām | rayīṇām | adhvaryantā | yat | ut-ninīthaḥ | apām |
ayam | vām | yajñaḥ | akṛta | pra-śastim | vasudhitī iti vasu-dhitī | avitārā | janānām ||1.181.1||
ā | vām | aśvāsaḥ | śucayaḥ | payaḥ-pāḥ | vāta-raṁhasaḥ | divyāsaḥ | atyāḥ |
manaḥ-juvaḥ | vṛṣaṇaḥ | vīta-pṛṣṭhāḥ | ā | iha | sva-rājaḥ | aśvinā | vahantu ||1.181.2||
ā | vām | rathaḥ | avaniḥ | na | pravatvān | sṛpra-vandhuraḥ | suvitāya | gamyāḥ |
vṛṣṇaḥ | sthātārā | manasaḥ | javīyān | aham-pūrvaḥ | yajataḥ | dhiṣṇyā | yaḥ ||1.181.3||
iha-iha | jātā | sam | avāvaśītām | arepasā | tanvā | nāma-bhiḥ | svaiḥ |
jiṣṇuḥ | vām | anyaḥ | su-makhasya | sūriḥ | divaḥ | anyaḥ | su-bhagaḥ | putraḥ | ūhe ||1.181.4||
pra | vām | ni-ceruḥ | kakuhaḥ | vaśān | anu | piśaṅga-rūpaḥ | sadanāni | gamyāḥ |
harī iti | anyasya | pīpayanta | vājaiḥ | mathrā | rajāṁsi | aśvinā | vi | ghoṣaiḥ ||1.181.5||
pra | vām | śarat-vān | vṛṣabhaḥ | na | niṣṣāṭ | pūrvīḥ | iṣaḥ | carati | madhvaḥ | iṣṇan |
evaiḥ | anyasya | pīpayanta | vājaiḥ | veṣantīḥ | ūrdhvāḥ | nadyaḥ | naḥ | ā | aguḥ ||1.181.6||
asarji | vām | sthavirā | vedhasā | gīḥ | bāḻhe | aśvinā | tredhā | kṣarantī |
upa-stutau | avatam | nādhamānam | yāman | ayāman | śṛṇutam | havam | me ||1.181.7||
uta | syā | vām | ruśataḥ | vapsasaḥ | gīḥ | tri-barhiṣi | sadasi | pinvate | nṝn |
vṛṣā | vām | meghaḥ | vṛṣaṇā | pīpāya | goḥ | na | seke | manuṣaḥ | daśasyan ||1.181.8||
yuvām | pūṣā-iva | aśvinā | puram-dhiḥ | agnim | uṣām | na | jarate | haviṣmān |
huve | yat | vām | varivasyā | gṛṇānaḥ | vidyāma | iṣam | vṛjanam | jīra-dānum ||1.181.9||
abhūt | idam | vayunam | o iti | su | bhūṣata | rathaḥ | vṛṣaṇ-vān | madata | manīṣiṇaḥ |
dhiyam-jinvā | dhiṣṇyā | viśpalāvasū iti | divaḥ | napātā | su-kṛte | śuci-vratā ||1.182.1||
indra-tamā | hi | dhiṣṇyā | marut-tamā | dasrā | daṁsiṣṭhā | rathyā | rathi-tamā |
pūrṇam | ratham | vahethe iti | madhvaḥ | ā-citam | tena | dāśvāṁsam | upa | yāthaḥ | aśvinā ||1.182.2||
kim | atra | dasrā | kṛṇuthaḥ | kim | āsāthe iti | janaḥ | yaḥ | kaḥ | cit | ahaviḥ | mahīyate |
ati | kramiṣṭam | juratam | paṇeḥ | asum | jyotiḥ | viprāya | kṛṇutam | vacasyave ||1.182.3||
jambhayatam | abhitaḥ | rāyataḥ | śunaḥ | hatam | mṛdhaḥ | vidathuḥ | tāni | aśvinā |
vācam-vācam | jarituḥ | ratninīm | kṛtam | ubhā | saṁsam | nāsatyā | avatam | mama ||1.182.4||
yuvam | etam | cakratuḥ | sindhuṣu | plavam | ātman-vantam | pakṣiṇam | taugryāya | kam |
yena | deva-trā | manasā | niḥ-ūhathuḥ | su-paptani | petathuḥ | kṣodasaḥ | mahaḥ ||1.182.5||
ava-viddham | taugryam | ap-su | antaḥ | anārambhaṇe | tamasi | pra-viddham |
catasraḥ | nāvaḥ | jaṭhalasya | juṣṭāḥ | ut | aśvi-bhyām | iṣitāḥ | pārayanti ||1.182.6||
kaḥ | svit | vṛkṣaḥ | niḥ-sthitaḥ | madhye | arṇasaḥ | yam | taugryaḥ | nādhitaḥ | pari-asasvajat |
parṇā | mṛgasya | pataroḥ-iva | ā-rabhe | ut | aśvinau | ūhathuḥ | śromatāya | kam ||1.182.7||
tat | vām | narā | nāsatyau | anu | syāt | yat | vām | mānāsaḥ | ucatham | avocan |
asmāt | adya | sadasaḥ | somyāt | ā | vidyāma | iṣam | vṛjanam | jīra-dānum ||1.182.8||
tam | yuñjāthām | manasaḥ | yaḥ | javīyān | tri-vandhuraḥ | vṛṣaṇā | yaḥ | tri-cakraḥ |
yena | upa-yāthaḥ | su-kṛtaḥ | duroṇam | tri-dhātunā | patathaḥ | viḥ | na | parṇaiḥ ||1.183.1||
su-vṛt | rathaḥ | vartate | yan | abhi | kṣām | yat | tiṣṭhathaḥ | kratu-mantā | anu | pṛkṣe |
vapuḥ | vapuṣyā | sacatām | iyam | gīḥ | divaḥ | duhitrā | uṣasā | sacethe iti ||1.183.2||
ā | tiṣṭhatam | su-vṛtam | yaḥ | rathaḥ | vām | anu | vratāni | vartate | haviṣmān |
yena | narā | nāsatyā | iṣayadhyai | vartiḥ | yāthaḥ | tanayāya | tmane | ca ||1.183.3||
mā | vām | vṛkaḥ | mā | vṛkīḥ | ā | dadharṣīt | mā | pari | varktam | uta | mā | ati | dhaktam |
ayam | vām | bhāgaḥ | ni-hitaḥ | iyam | gīḥ | dasrau | ime | vām | ni-dhayaḥ | madhūnām ||1.183.4||
yuvām | gotamaḥ | puru-mīḻhaḥ | atriḥ | dasrā | havate | avase | haviṣmān |
diśam | na | diṣṭām | ṛjuyā-iva | yantā | ā | me | havam | nāsatyā | upa | yātam ||1.183.5||
atāriṣma | tamasaḥ | pāram | asya | prati | vām | stomaḥ | aśvinau | adhāyi |
ā | iha | yātam | pathi-bhiḥ | deva-yānaiḥ | vidyāma | iṣam | vṛjanam | jīra-dānum ||1.183.6||
tā | vām | adya | tau | aparam | huvema | ucchantyām | uṣasi | vahniḥ | ukthaiḥ |
nāsatyā | kuha | cit | santau | aryaḥ | divaḥ | napātā | sudāḥ-tarāya ||1.184.1||
asme iti | ūm̐ iti | su | vṛṣaṇā | mādayethām | ut | paṇīn | hatam | ūrmyā | madantā |
śrutam | me | acchokti-bhiḥ | matīnām | eṣṭā | narā | ni-cetārā | ca | karṇaiḥ ||1.184.2||
śriye | pūṣan | iṣukṛtā-iva | devā | nāsatyā | vahatum | sūryāyāḥ |
vacyante | vām | kakuhāḥ | ap-su | jātāḥ | yugā | jūrṇā-iva | varuṇasya | bhūreḥ ||1.184.3||
asme iti | sā | vām | mādhvī iti | rātiḥ | astu | stomam | hinotam | mānyasya | kāroḥ |
anu | yat | vām | śravasyā | sudānū iti su-dānū | su-vīryāya | carṣaṇayaḥ | madanti ||1.184.4||
eṣaḥ | vām | stomaḥ | aśvinau | akāri | mānebhiḥ | magha-vānā | su-vṛkti |
yātam | vartiḥ | tanayāya | tmane | ca | agastye | nāsatyā | madantā ||1.184.5||
atāriṣma | tamasaḥ | pāram | asya | prati | vām | stomaḥ | aśvinau | adhāyi |
ā | iha | yātam | pathi-bhiḥ | deva-yānaiḥ | vidyāma | iṣam | vṛjanam | jīra-dānum ||1.184.6||
katarā | pūrvā | katarā | aparā | ayoḥ | kathā | jāte iti | kavayaḥ | kaḥ | vi | veda |
viśvam | tmanā | bibhṛtaḥ | yat | ha | nāma | vi | vartete | ahanī iti | cakriyā-iva ||1.185.1||
bhūri | dve iti | acarantī iti | carantam | pat-vantam | garbham | apadī iti | dadhāte iti |
nityam | na | sūnum | pitroḥ | upa-sthe | dyāvā | rakṣatam | pṛthivī iti | naḥ | abhvāt ||1.185.2||
anehaḥ | dātram | aditeḥ | anarvam | huve | svaḥ-vat | avadham | namasvat |
tat | rodasī iti | janayatam | jaritre | dyāvā | rakṣatam | pṛthivī iti | naḥ | abhvāt ||1.185.3||
atapyamāne iti | avasā | avantī iti | anu | syāma | rodasī iti | devaputre iti deva-putre |
ubhe iti | devānām | ubhayebhiḥ | ahnām | dyāvā | rakṣatam | pṛthivī iti | naḥ | abhvāt ||1.185.4||
saṁgacchamāne iti sam-gacchamāne | yuvatī iti | samante iti sam-ante | svasārā | jāmī iti | pitroḥ | upa-sthe |
abhijighrantī ityabhi-jighrantī | bhuvanasya | nābhim | dyāvā | rakṣatam | pṛthivī iti | naḥ | abhvāt ||1.185.5||
urvī iti | sadmanī iti | bṛhatī iti | ṛtena | huve | devānām | avasā | janitrī iti |
dadhāte iti | ye iti | amṛtam | supratīke iti su-pratīke | dyāvā | rakṣatam | pṛthivī iti | naḥ | abhvāt ||1.185.6||
urvī iti | pṛthvī iti | bahule iti | dūreante iti dūre-ante | upa | bruve | namasā | yajñe | asmin |
dadhāte iti | ye iti | subhage iti su-bhage | supratūrtī iti su-pratūrtī | dyāvā | rakṣatam | pṛthivī iti | naḥ | abhvāt ||1.185.7||
devān | vā | yat | cakṛma | kat | cit | āgaḥ | sakhāyam | vā | sadam | it | jāḥ-patim | vā |
iyam | dhīḥ | bhūyāḥ | ava-yānam | eṣām | dyāvā | rakṣatam | pṛthivī iti | naḥ | abhvāt ||1.185.8||
ubhā | śaṁsā | naryā | mām | aviṣṭām | ubhe iti | mām | ūtī iti | avasā | sacetām |
bhūri | cit | aryaḥ | sudāḥ-tarāya | iṣā | madantaḥ | iṣayema | devāḥ ||1.185.9||
ṛtam | dive | tat | avocam | pṛthivyai | abhi-śrāvāya | prathamam | su-medhāḥ |
pātām | avadyāt | duḥ-itāt | abhīke | pitā | mātā | ca | rakṣatām | avaḥ-bhiḥ ||1.185.10||
idam | dyāvāpṛthivī iti | satyam | astu | pitaḥ | mātaḥ | yat | iha | upa-bruve | vām |
bhūtam | devānām | avame iti | avaḥ-bhiḥ | vidyāma | iṣam | vṛjanam | jīra-dānum ||1.185.11||
ā | naḥ | iḻābhiḥ | vidathe | su-śasti | viśvānaraḥ | savitā | devaḥ | etu |
api | yathā | yuvānaḥ | matsatha | naḥ | viśvam | jagat | abhi-pitve | manīṣā ||1.186.1||
ā | naḥ | viśve | āskrāḥ | gamantu | devāḥ | mitraḥ | aryamā | varuṇaḥ | sa-joṣāḥ |
bhuvan | yathā | naḥ | viśve | vṛdhāsaḥ | karan | su-sahā | vithuram | na | śavaḥ ||1.186.2||
preṣṭham | vaḥ | atithim | gṛṇīṣe | agnim | śasti-bhiḥ | turvaṇiḥ | sa-joṣāḥ |
asat | yathā | naḥ | varuṇaḥ | su-kīrtiḥ | iṣaḥ | ca | parṣat | ari-gūrtaḥ | sūriḥ ||1.186.3||
upa | vaḥ | ā | iṣe | namasā | jigīṣā | uṣasānaktā | sudughā-iva | dhenuḥ |
samāne | ahan | vi-mimānaḥ | arkam | viṣu-rūpe | payasi | sasmin | ūdhan ||1.186.4||
uta | naḥ | ahiḥ | budhnyaḥ | mayaḥ | kariti kaḥ | śiśum | na | pipyuṣī-iva | veti | sindhuḥ |
yena | napātam | apām | junāma | manaḥ-juvaḥ | vṛṣaṇaḥ | yam | vahanti ||1.186.5||
uta | naḥ | īm | tvaṣṭā | ā | gantu | accha | smat | sūri-bhiḥ | abhi-pitve | sa-joṣāḥ |
ā | vṛtra-hā | indraḥ | carṣaṇi-prāḥ | tuviḥ-tamaḥ | narām | naḥ | iha | gamyāḥ ||1.186.6||
uta | naḥ | īm | matayaḥ | aśva-yogāḥ | śiśum | na | gāvaḥ | taruṇam | rihanti |
tam | īm | giraḥ | janayaḥ | na | patnīḥ | surabhiḥ-tamam | narām | nasanta ||1.186.7||
uta | naḥ | īm | marutaḥ | vṛddha-senāḥ | smat | rodasī iti | sa-manasaḥ | sadantu |
pṛṣat-aśvāsaḥ | avanayaḥ | na | rathāḥ | riśādasaḥ | mitra-yujaḥ | na | devāḥ ||1.186.8||
pra | nu | yat | eṣām | mahinā | cikitre | pra | yuñjate | pra-yujaḥ | te | su-vṛkti |
adha | yat | eṣām | su-dine | na | śaruḥ | viśvam | ā | iriṇam | pruṣāyanta | senāḥ ||1.186.9||
pro iti | aśvinau | avase | kṛṇudhvam | pra | pūṣaṇam | sva-tavasaḥ | hi | santi |
adveṣaḥ | viṣṇuḥ | vātaḥ | ṛbhukṣāḥ | accha | sumnāya | vavṛtīya | devān ||1.186.10||
iyam | sā | vaḥ | asme iti | dīdhitiḥ | yajatrāḥ | api-prāṇī | ca | sadanī | ca | bhūyāḥ |
ni | yā | deveṣu | yatate | vasu-yuḥ | vidyāma | iṣam | vṛjanam | jīra-dānum ||1.186.11||
pitum | nu | stoṣam | mahaḥ | dharmāṇam | taviṣīm |
yasya | tritaḥ | vi | ojasā | vṛtram | vi-parvam | ardayat ||1.187.1||
svādo iti | pito iti | madho iti | pito iti | vayam | tvā | vavṛmahe |
asmākam | avitā | bhava ||1.187.2||
upa | naḥ | pito iti | ā | cara | śivaḥ | śivābhiḥ | ūti-bhiḥ |
mayaḥ-bhuḥ | adviṣeṇyaḥ | sakhā | su-śevaḥ | advayāḥ ||1.187.3||
tava | tye | pito iti | rasāḥ | rajāṁsi | anu | vi-sthitāḥ |
divi | vātāḥ-iva | śritāḥ ||1.187.4||
tava | tye | pito iti | dadataḥ | tava | svādiṣṭha | te | pito iti |
pra | svādmānaḥ | rasānām | tuvigrīvāḥ-iva | īrate ||1.187.5||
tve iti | pito iti | mahānām | devānām | manaḥ | hitam |
akāri | cāru | ketunā | tava | ahim | avasā | avadhīt ||1.187.6||
yat | adaḥ | pito iti | ajagan | vivasva | parvatānām |
atra | cit | naḥ | madho iti | pito iti | aram | bhakṣāya | gamyāḥ ||1.187.7||
yat | apām | oṣadhīnām | pariṁśam | ā-riśāmahe |
vātāpe | pīvaḥ | it | bhava ||1.187.8||
yat | te | soma | go-āśiraḥ | yava-āśiraḥ | bhajāmahe |
vātāpe | pīvaḥ | it | bhava ||1.187.9||
karambhaḥ | oṣadhe | bhava | pīvaḥ | vṛkkaḥ | udārathiḥ |
vātāpe | pīvaḥ | it | bhava ||1.187.10||
tvam | tvā | vayam | pito iti | vacaḥ-bhiḥ | gāvaḥ | na | havyā | susūdima |
devebhyaḥ | tvā | sadha-mādam | asmabhyam | tvā | sadha-mādam ||1.187.11||
sam-iddhaḥ | adya | rājasi | devaḥ | devaiḥ | sahasra-jit |
dūtaḥ | havyā | kaviḥ | vaha ||1.188.1||
tanū-napāt | ṛtam | yate | madhvā | yajñaḥ | sam | ajyate |
dadhat | sahasriṇīḥ | iṣaḥ ||1.188.2||
ā-juhvānaḥ | naḥ | īḍyaḥ | devān | ā | vakṣi | yajñiyān |
agne | sahasra-sāḥ | asi ||1.188.3||
prācīnam | barhiḥ | ojasā | sahasra-vīram | astṛṇan |
yatra | ādityāḥ | vi-rājatha ||1.188.4||
vi-rāṭ | sam-rāṭ | vi-bhvīḥ | pra-bhvīḥ | bahvīḥ | ca | bhūyasīḥ | ca | yāḥ |
duraḥ | ghṛtāni | akṣaran ||1.188.5||
surukme iti su-rukme | hi | su-peśasā | adhi | śriyā | vi-rājataḥ |
uṣasau | ā | iha | sīdatām ||1.188.6||
prathamā | hi | su-vācasā | hotārā | daivyā | kavī iti |
yajñam | naḥ | yakṣatām | imam ||1.188.7||
bhārati | iḻe | sarasvati | yāḥ | vaḥ | sarvāḥ | upa-bruve |
tāḥ | naḥ | codayata | śriye ||1.188.8||
tvaṣṭā | rūpāṇi | hi | pra-bhuḥ | paśūn | viśvān | sam-ānaje |
teṣām | naḥ | sphātim | ā | yaja ||1.188.9||
upa | tmanyā | vanaspate | pāthaḥ | devebhyaḥ | sṛja |
agniḥ | havyāni | sisvadat ||1.188.10||
puraḥ-gāḥ | agniḥ | devānām | gāyatreṇa | sam | ajyate |
svāhā-kṛtīṣu | rocate ||1.188.11||
agne | naya | su-pathā | rāye | asmān | viśvāni | deva | vayunāni | vidvān |
yuyodhi | asmat | juhurāṇam | enaḥ | bhūyiṣṭhām | te | namaḥ-uktim | vidhema ||1.189.1||
agne | tvam | pāraya | navyaḥ | asmān | svasti-bhiḥ | ati | duḥ-gāṇi | viśvā |
pūḥ | ca | pṛthvī | bahulā | naḥ | urvī | bhava | tokāya | tanayāya | śam | yoḥ ||1.189.2||
agne | tvam | asmat | yuyodhi | amīvāḥ | anagni-trāḥ | abhi | amanta | kṛṣṭīḥ |
punaḥ | asmabhyam | suvitāya | deva | kṣām | viśvebhiḥ | amṛtebhiḥ | yajatra ||1.189.3||
pāhi | naḥ | agne | pāyu-bhiḥ | ajasraiḥ | uta | priye | sadane | ā | śuśukvān |
mā | te | bhayam | jaritāram | yaviṣṭha | nūnam | vidat | mā | aparam | sahasvaḥ ||1.189.4||
mā | naḥ | agne | ava | sṛjaḥ | aghāya | aviṣyave | ripave | ducchunāyai |
mā | datvate | daśate | mā | adate | naḥ | mā | riṣate | sahasā-van | parā | dāḥ ||1.189.5||
vi | gha | tvā-vān | ṛta-jāta | yaṁsat | gṛṇanaḥ | agne | tanve | varūtham |
viśvāt | ririkṣoḥ | uta | vā | ninitsoḥ | abhi-hrutām | asi | hi | deva | viṣpaṭ ||1.189.6||
tvam | tām | agne | ubhayān | vi | vidvān | veṣi | pra-pitve | manuṣaḥ | yajatra |
abhi-pitve | manave | śāsyaḥ | bhūḥ | marmṛjenyaḥ | uśik-bhiḥ | na | akraḥ ||1.189.7||
avocāma | ni-vacanāni | asmin | mānasya | sūnuḥ | sahasāne | agnau |
vayam | sahasram | ṛṣi-bhiḥ | sanema | vidyāma | iṣam | vṛjanam | jīra-dānum ||1.189.8||
anarvāṇam | vṛṣabham | mandra-jihvam | bṛhaspatim | vardhaya | navyam | arkaiḥ |
gāthānyaḥ | su-rucaḥ | yasya | devāḥ | ā-śṛṇvanti | navamānasya | martāḥ ||1.190.1||
tam | ṛtviyāḥ | upa | vācaḥ | sacante | sargaḥ | na | yaḥ | deva-yatām | asarji |
bṛhaspatiḥ | saḥ | hi | añjaḥ | varāṁsi | vi-bhvā | abhavat | sam | ṛte | mātariśvā ||1.190.2||
upa-stutim | namasaḥ | ut-yatim | ca | ślokam | yaṁsat | savitā-iva | pra | bāhū iti |
asya | kratvā | ahanyaḥ | yaḥ | asti | mṛgaḥ | na | bhīmaḥ | arakṣasaḥ | tuviṣmān ||1.190.3||
asya | ślokaḥ | divi | īyate | pṛthivyām | atyaḥ | na | yaṁsat | yakṣa-bhṛt | vi-cetāḥ |
mṛgāṇām | na | hetayaḥ | yanti | ca | imāḥ | bṛhaspateḥ | ahi-māyān | abhi | dyūn ||1.190.4||
ye | tvā | deva | usrikam | manyamānāḥ | pāpāḥ | bhadram | upa-jīvanti | pajrāḥ |
na | duḥ-dhye | anu | dadāsi | vāmam | bṛhaspate | cayase | it | piyārum ||1.190.5||
su-praituḥ | su-yavasaḥ | na | panthāḥ | duḥ-niyantuḥ | pari-prītaḥ | na | mitraḥ |
anarvāṇaḥ | abhi | ye | cakṣate | naḥ | api-vṛtāḥ | apa-ūrṇuvantaḥ | asthuḥ ||1.190.6||
sam | yam | stubhaḥ | avanayaḥ | na | yanti | samudram | na | sravataḥ | rodha-cakrāḥ |
saḥ | vidvān | ubhayam | caṣṭe | antaḥ | bṛhaspatiḥ | taraḥ | āpaḥ | ca | gṛdhraḥ ||1.190.7||
eva | mahaḥ | tuvi-jātaḥ | tuviṣmān | bṛhaspatiḥ | vṛṣabhaḥ | dhāyi | devaḥ |
saḥ | naḥ | stutaḥ | vīra-vat | dhātu | go-mat | vidyāma | iṣam | vṛjanam | jīra-dānum ||1.190.8||
kaṅkataḥ | na | kaṅkataḥ | atho iti | satīna-kaṅkataḥ |
dvau | iti | pluṣī iti | iti | ni | adṛṣṭāḥ | alipsata ||1.191.1||
adṛṣṭān | hanti | ā-yatī | atho iti | hanti | parā-yatī |
atho iti | ava-ghnatī | hanti | atho iti | pinaṣṭi | piṁṣatī ||1.191.2||
śarāsaḥ | kuśarāsaḥ | darbhāsaḥ | sairyāḥ | uta |
mauñjāḥ | adṛṣṭāḥ | vairiṇāḥ | sarve | sākam | ni | alipsata ||1.191.3||
ni | gāvaḥ | go-sthe | asadan | ni | mṛgāsaḥ | avikṣata |
ni | ketavaḥ | janānām | ni | adṛṣṭāḥ | alipsata ||1.191.4||
ete | ūm̐ iti | tye | prati | adṛśran | pra-doṣam | taskarāḥ-iva |
adṛṣṭāḥ | viśva-dṛṣṭāḥ | prati-buddhāḥ | abhūtana ||1.191.5||
dyauḥ | vaḥ | pitā | pṛthivī | mātā | somaḥ | bhrātā | aditiḥ | svasā |
adṛṣṭāḥ | viśva-dṛṣṭāḥ | tiṣṭhata | ilayata | su | kam ||1.191.6||
ye | aṁsyāḥ | ye | aṅgyāḥ | sūcīkāḥ | ye | pra-kaṅkatāḥ |
adṛṣṭāḥ | kim | cana | iha | vaḥ | sarve | sākam | ni | jasyata ||1.191.7||
ut | purastāt | sūryaḥ | eti | viśva-dṛṣṭaḥ | adṛṣṭa-hā |
adṛṣṭān | sarvān | jambhayan | sarvāḥ | ca | yātu-dhānyaḥ ||1.191.8||
ut | apaptat | asau | sūryaḥ | puru | viśvāni | jūrvan |
ādityaḥ | parvatebhyaḥ | viśva-dṛṣṭaḥ | adṛṣṭa-hā ||1.191.9||
sūrye | viṣam | ā | sajāmi | dṛtim | surā-vataḥ | gṛhe |
saḥ | cit | nu | na | marāti | no iti | vayam | marāma | āre | asya | yojanam | hari-sthāḥ | madhu | tvā | madhulā | cakāra ||1.191.10||
iyattikā | śakuntikā | sakā | jaghāsa | te | viṣam |
so iti | cit | nu | na | marāti | no iti | vayam | marāma | āre | asya | yojanam | hari-sthāḥ | madhu | tvā | madhulā | cakāra ||1.191.11||
triḥ | sapta | viṣpuliṅgakāḥ | viṣasya | puṣyam | akṣan |
tāḥ | cit | nu | na | maranti | no iti | vayam | marāma | āre | asya | yojanam | hari-sthāḥ | madhu | tvā | madhulā | cakāra ||1.191.12||
navānām | navatīnām | viṣasya | ropuṣīṇām |
sarvāsām | agrabham | nāma | āre | asya | yojanam | hari-sthāḥ | madhu | tvā | madhulā | cakāra ||1.191.13||
triḥ | sapta | mayūryaḥ | sapta | svasāraḥ | agruvaḥ |
tāḥ | te | viṣam | vi | jabhrire | udakam | kumbhinīḥ-iva ||1.191.14||
iyattakaḥ | kuṣumbhakaḥ | takam | bhinadmi | aśmanā |
tataḥ | viṣam | pra | vavṛte | parācīḥ | anu | sam-vataḥ ||1.191.15||
kuṣumbhakaḥ | tat | abravīt | gireḥ | pra-vartamānakaḥ |
vṛścikasya | arasam | viṣam | arasam | vṛścika | te | viṣam ||1.191.16||
tvam | agne | dyu-bhiḥ | tvam | āśuśukṣaṇiḥ | tvam | at-bhyaḥ | tvam | aśmanaḥ | pari |
tvam | vanebhyaḥ | tvam | oṣadhībhyaḥ | tvam | nṛṇām | nṛ-pate | jāyase | śuciḥ ||2.1.1||
tava | agne | hotram | tava | potram | ṛtviyam | tava | neṣṭram | tvam | agnit | ṛta-yataḥ |
tava | pra-śāstram | tvam | adhvari-yasi | brahmā | ca | asi | gṛha-patiḥ | ca | naḥ | dame ||2.1.2||
tvam | agne | indraḥ | vṛṣabhaḥ | satām | asi | tvam | viṣṇuḥ | uru-gāyaḥ | namasyaḥ |
tvam | brahmā | rayi-vit | brahmaṇaḥ | pate | tvam | vidhartariti vi-dhartaḥ | sacase | puram-dhyā ||2.1.3||
tvam | agne | rājā | varuṇaḥ | dhṛta-vrataḥ | tvam | mitraḥ | bhavasi | dasmaḥ | īḍyaḥ |
tvam | aryamā | sat-patiḥ | yasya | sam-bhujam | tvam | aṁśaḥ | vidathe | deva | bhājayuḥ ||2.1.4||
tvam | agne | tvaṣṭā | vidhate | su-vīryam | tava | gnāvaḥ | mitra-mahaḥ | sa-jātyam |
tvam | āśu-hemā | rariṣe | su-aśvyam | tvam | narām | śardhaḥ | asi | puru-vasuḥ ||2.1.5||
tvam | agne | rudraḥ | asuraḥ | mahaḥ | divaḥ | tvam | śardhaḥ | mārutam | pṛkṣaḥ | īśiṣe |
tvam | vātaiḥ | aruṇaiḥ | yāsi | śam-gayaḥ | tvam | pūṣā | vidhataḥ | pāsi | nu | tmanā ||2.1.6||
tvam | agne | draviṇaḥ-dāḥ | aram-kṛte | tvam | devaḥ | savitā | ratna-dhāḥ | asi |
tvam | bhagaḥ | nṛ-pate | vasvaḥ | īśiṣe | tvam | pāyuḥ | dame | yaḥ | te | avidhat ||2.1.7||
tvām | agne | dame | ā | viśpatim | viśaḥ | tvām | rājānam | su-vidatram | ṛñjate |
tvam | viśvāni | su-anīka | patyase | tvam | sahasrāṇi | śatā | daśa | prati ||2.1.8||
tvām | agne | pitaram | iṣṭi-bhiḥ | naraḥ | tvām | bhrātrāya | śamyā | tanū-rucam |
tvam | putraḥ | bhavasi | yaḥ | te | avidhat | tvam | sakhā | su-śevaḥ | pāsi | ā-dhṛṣaḥ ||2.1.9||
tvam | agne | ṛbhuḥ | āke | namasyaḥ | tvam | vājasya | kṣu-mataḥ | rāyaḥ | īśiṣe |
tvam | vi | bhāsi | anu | dhakṣi | dāvane | tvam | vi-śikṣuḥ | asi | yajñam | ā-taniḥ ||2.1.10||
tvam | agne | aditiḥ | deva | dāśuṣe | tvam | hotrā | bhāratī | vardhase | girā |
tvam | iḻā | śata-himā | asi | dakṣase | tvam | vṛtra-hā | vasu-pate | sarasvatī ||2.1.11||
tvam | agne | su-bhṛtaḥ | ut-tamam | vayaḥ | tava | spārhe | varṇe | ā | sam-dṛśi | śriyaḥ |
tvam | vājaḥ | pra-taraṇaḥ | bṛhan | asi | tvam | rayiḥ | bahulaḥ | viśvataḥ | pṛthuḥ ||2.1.12||
tvām | agne | ādityāsaḥ | āsyam | tvām | jihvām | śucayaḥ | cakrire | kave |
tvām | rāti-sācaḥ | adhvareṣu | saścire | tve iti | devāḥ | haviḥ | adanti | ā-hutam ||2.1.13||
tve iti | agne | viśve | amṛtāsaḥ | adruhaḥ | āsā | devāḥ | haviḥ | adanti | ā-hutam |
tvayā | martāsaḥ | svadante | ā-sutim | tvam | garbhaḥ | vīrudhām | jajñiṣe | śuciḥ ||2.1.14||
tvam | tān | sam | ca | prati | ca | asi | majmanā | agne | su-jāta | pra | ca | deva | ricyase |
pṛkṣaḥ | yat | atra | mahinā | vi | te | bhuvat | anu | dyāvāpṛthivī iti | rodasī iti | ubhe iti ||2.1.15||
ye | stotṛ-bhyaḥ | go-agrām | aśva-peśasam | agne | rātim | upa-sṛjanti | sūrayaḥ |
asmān | ca | tān | ca | pra | hi | neṣi | vasyaḥ | ā | bṛhat | vadema | vidathe | su-vīrāḥ ||2.1.16||
yajñena | vardhata | jāta-vedasam | agnim | yajadhvam | haviṣā | tanā | girā |
sam-idhānam | su-prayasam | svaḥ-naram | dyukṣam | hotāram | vṛjaneṣu | dhūḥ-sadam ||2.2.1||
abhi | tvā | naktīḥ | uṣasaḥ | vavāśire | agne | vatsam | na | svasareṣu | dhenavaḥ |
divaḥ-iva | it | aratiḥ | mānuṣā | yugā | ā | kṣapaḥ | bhāsi | puru-vāra | sam-yataḥ ||2.2.2||
taṁ | devāḥ | budhne | rajasaḥ | su-daṁsasam | divaḥpṛthivyoḥ | aratim | ni | erire |
ratham-iva | vedyam | śukra-śociṣam | agnim | mitram | na | kṣitiṣu | pra-śaṁsyam ||2.2.3||
tam | ukṣamāṇam | rajasi | sve | ā | dame | candram-iva | su-rucam | hvāre | ā | dadhuḥ |
pṛśnyāḥ | pataram | citayantam | akṣa-bhiḥ | pāthaḥ | na | pāyum | janasī iti | ubhe iti | anu ||2.2.4||
saḥ | hotā | viśvam | pari | bhūtu | adhvaram | tam | ūm̐ iti | havyaiḥ | manuṣaḥ | ṛñjate | girā |
hiri-śipraḥ | vṛdhasānāsu | jarbhurat | dyauḥ | na | stṛ-bhiḥ | citayat | rodasī iti | anu ||2.2.5||
saḥ | naḥ | revat | sam-idhānaḥ | svastaye | sam-dadasvān | rayim | asmāsu | dīdihi |
ā | naḥ | kṛṇuṣva | suvitāya | rodasī iti | agne | havyā | manuṣaḥ | deva | vītaye ||2.2.6||
dāḥ | naḥ | agne | bṛhataḥ | dāḥ | sahasriṇaḥ | duraḥ | na | vājam | śrutyai | apa | vṛdhi |
prācī iti | dyāvāpṛthivī iti | brahmaṇā | kṛdhi | svaḥ | na | śukram | uṣasaḥ | vi | didyutaḥ ||2.2.7||
saḥ | idhānaḥ | uṣasaḥ | rāmyāḥ | anu | svaḥ | na | dīdet | aruṣeṇa | bhānunā |
hotrābhiḥ | agniḥ | manuṣaḥ | su-adhvaraḥ | rājā | viśām | atithiḥ | cāruḥ | āyave ||2.2.8||
eva | naḥ | agne | amṛteṣu | pūrvya | dhīḥ | pīpāya | bṛhat-diveṣu | mānuṣā |
duhānā | dhenuḥ | vṛjaneṣu | kārave | tmanā | śatinam | puru-rūpam | iṣaṇi ||2.2.9||
vayam | agne | arvatā | vā | su-vīryam | brahmaṇā | vā | citayema | janān | ati |
asmākam | dyumnam | adhi | pañca | kṛṣṭiṣu | uccā | svaḥ | na | śuśucīta | dustaram ||2.2.10||
saḥ | naḥ | bodhi | sahasya | pra-śaṁsyaḥ | yasmin | su-jātāḥ | iṣayanta | sūrayaḥ |
yam | agne | yajñam | upa-yanti | vājinaḥ | nitye | toke | dīdi-vāṁsam | sve | dame ||2.2.11||
ubhayāsaḥ | jāta-vedaḥ | syāma | te | stotāraḥ | agne | sūrayaḥ | ca | śarmaṇi |
vasvaḥ | rāyaḥ | puru-candrasya | bhūyasaḥ | prajā-vataḥ | su-apatyasya | śagdhi | naḥ ||2.2.12||
ye | stotṛ-bhyaḥ | go-agrām | aśva-peśasam | agne | rātim | upa-sṛjanti | sūrayaḥ |
asmān | ca | tān | ca | pra | hi | neṣi | vasyaḥ | ā | bṛhat | vadema | vidathe | su-vīrāḥ ||2.2.13||
sam-iddhaḥ | agniḥ | ni-hitaḥ | pṛthivyām | pratyaṅ | viśvāni | bhuvanāni | asthāt |
hotā | pāvakaḥ | pra-divaḥ | su-medhāḥ | devaḥ | devān | yajatu | agniḥ | arhan ||2.3.1||
narāśaṁsaḥ | prati | dhāmāni | añjan | tisraḥ | divaḥ | prati | mahnā | su-arciḥ |
ghṛta-pruṣā | manasā | havyam | undan | mūrdhan | yajñasya | sam | anaktu | devān ||2.3.2||
īḻitaḥ | agne | manasā | naḥ | arhan | devān | yakṣi | mānuṣāt | pūrvaḥ | adya |
saḥ | ā | vaha | marutām | śardhaḥ | acyutam | indram | naraḥ | barhi-sadam | yajadhvam ||2.3.3||
deva | barhiḥ | vardhamānam | su-vīram | stīrṇam | rāye | su-bharam | vedī iti | asyām |
ghṛtena | aktam | vasavaḥ | sīdata | idam | viśve | devāḥ | ādityāḥ | yajñiyāsaḥ ||2.3.4||
vi | śrayantām | urviyā | hūyamānāḥ | dvāraḥ | devīḥ | supra-ayanāḥ | namaḥ-bhiḥ |
vyacasvatīḥ | vi | prathantām | ajuryāḥ | varṇam | punānāḥ | yaśasam | su-vīram ||2.3.5||
sādhu | apāṁsi | sanatā | naḥ | ukṣite iti | uṣasānaktā | vayyā-iva | raṇvite iti |
tantum | tatam | saṁvayantī iti sam-vayantī | samīcī iti sam-īcī | yajñasya | peśaḥ | sudughe iti su-dughe | payasvatī iti ||2.3.6||
daivyā | hotārā | prathamā | viduḥ-tarā | ṛju | yakṣataḥ | sam | ṛcā | vapuḥ-tarā |
devān | yajantau | ṛtu-thā | sam | añjataḥ | nābhā | pṛthivyāḥ | adhi | sānuṣu | triṣu ||2.3.7||
sarasvatī | sādhayantī | dhiyam | naḥ | iḻā | devī | bhāratī | viśva-tūrtiḥ |
tisraḥ | devīḥ | svadhayā | barhiḥ | ā | idam | acchidram | pāntu | śaraṇam | ni-sadya ||2.3.8||
piśaṅga-rūpaḥ | su-bharaḥ | vayaḥ-dhāḥ | śruṣṭī | vīraḥ | jāyate | deva-kāmaḥ |
pra-jām | tvaṣṭā | vi | syatu | nābhim | asme iti | atha | devānām | api | etu | pāthaḥ ||2.3.9||
vanaspatiḥ | ava-sṛjan | upa | sthāt | agniḥ | haviḥ | sūdayāti | pra | dhībhiḥ |
tridhā | sam-aktam | nayatu | pra-jānan | devebhyaḥ | daivyaḥ | śamitā | upa | havyam ||2.3.10||
ghṛtam | mimikṣe | ghṛtam | asya | yoniḥ | ghṛte | śritaḥ | ghṛtam | ūm̐ iti | asya | dhāma |
anu-svadham | ā | vaha | mādayasva | svāhā-kṛtam | vṛṣabha | vakṣi | havyam ||2.3.11||
huve | vaḥ | su-dyotmānam | su-vṛktim | viśām | agnim | atithim | su-prayasam |
mitraḥ-iva | yaḥ | didhiṣāyyaḥ | bhūt | devaḥ | ā-deve | jane | jāta-vedāḥ ||2.4.1||
imam | vidhantaḥ | apām | sadha-sthe | dvitā | adadhuḥ | bhṛgavaḥ | vikṣu | āyoḥ |
eṣaḥ | viśvāni | abhi | astu | bhūma | devānām | agniḥ | aratiḥ | jīra-aśvaḥ ||2.4.2||
agnim | devāsaḥ | mānuṣīṣu | vikṣu | priyam | dhuḥ | kṣeṣyantaḥ | na | mitram |
saḥ | dīdayat | uśatīḥ | ūrmyāḥ | ā | dakṣāyyaḥ | yaḥ | dāsvate | dame | ā ||2.4.3||
asya | raṇvā | svasya-iva | puṣṭiḥ | sam-dṛṣṭiḥ | asya | hiyānasya | dhakṣoḥ |
vi | yaḥ | bharibhrat | oṣadhīṣu | jihvām | atyaḥ | na | rathyaḥ | dodhavīti | vārān ||2.4.4||
ā | yat | me | abhvam | vanadaḥ | pananta | uśik-bhyaḥ | na | amimīta | varṇam |
saḥ | citreṇa | cikite | ram-su | bhāsā | jujurvān | yaḥ | muhuḥ | ā | yuvā | bhūt ||2.4.5||
ā | yaḥ | vanā | tatṛṣāṇaḥ | na | bhāti | vāḥ | na | pathā | rathyā-iva | svānīt |
kṛṣṇa-adhvā | tapuḥ | raṇvaḥ | ciketa | dyauḥ-iva | smayamānaḥ | nabhaḥ-bhiḥ ||2.4.6||
saḥ | yaḥ | vi | asthāt | abhi | dhakṣat | urvīṁ | paśuḥ | na | eti | sva-yuḥ | agopāḥ |
agniḥ | śociṣmān | atasāni | uṣṇan | kṛṣṇa-vyathiḥ | asvadayat | na | bhūma ||2.4.7||
nu | te | pūrvasya | avasaḥ | adhi-itau | tṛtīye | vidathe | manma | śaṁsi |
asme iti | agne | saṁyat-vīram | bṛhantam | kṣu-mantam | vājam | su-apatyam | rayim | dāḥ ||2.4.8||
tvayā | yathā | gṛtsa-madāsaḥ | agne | guhā | vanvantaḥ | uparān | abhi | syuriti syuḥ |
su-vīrāsaḥ | abhimāti-sahaḥ | smat | sūri-bhyaḥ | gṛṇate | tat | vayaḥ | dhāḥ ||2.4.9||
hotā | ajaniṣṭa | cetanaḥ | pitā | pitṛ-bhyaḥ | ūtaye |
pra-yakṣan | jenyam | vasu | śakema | vājinaḥ | yamam ||2.5.1||
ā | yasmin | sapta | raśmayaḥ | tatāḥ | yajñasya | netari |
manuṣvat | daivyam | aṣṭamam | potā | viśvam | tat | invati ||2.5.2||
dadhanve | vā | yat | īm | anu | vocat | brahmāṇi | veḥ | ūm̐ iti | tat |
pari | viśvāni | kāvyā | nemiḥ | cakram-iva | abhavat ||2.5.3||
sākam | hi | śucinā | śuciḥ | pra-śāstā | kratunā | ajani |
vidvān | asya | vratā | dhruvā | vayāḥ-iva | anu | rohate ||2.5.4||
tāḥ | asya | varṇam | āyuvaḥ | neṣṭuḥ | sacanta | dhenavaḥ |
kuvit | tisṛ-bhyaḥ | ā | varam | svasāraḥ | yāḥ | idam | yayuḥ ||2.5.5||
yadi | mātuḥ | upa | svasā | ghṛtam | bharantī | asthita |
tāsām | adhvaryuḥ | ā-gatau | yavaḥ | vṛṣṭī-iva | modate ||2.5.6||
svaḥ | svāya | dhāyase | kṛṇutām | ṛtvik | ṛtvijam |
stomam | yajñam | ca | āt | aram | vanema | rarima | vayam ||2.5.7||
yathā | vidvān | aram | karat | viśvebhyaḥ | yajatebhyaḥ |
ayam | agne | tve iti | api | yam | yajñam | cakṛma | vayam ||2.5.8||
imām | me | agne | sam-idham | imām | upa-sadam | vaneriti vaneḥ |
imāḥ | ūm̐ iti | su | śrudhi | giraḥ ||2.6.1||
ayā | te | agne | vidhema | ūrjaḥ | napāt | aśvam-iṣṭe |
enā | su-uktena | su-jāta ||2.6.2||
tam | tvā | gīḥ-bhiḥ | girvaṇasam | draviṇasyum | draviṇaḥ-daḥ |
saparyema | saparyavaḥ ||2.6.3||
saḥ | bodhi | sūriḥ | magha-vā | vasu-pate | vasu-dāvan |
yuyodhi | asmat | dveṣāṁsi ||2.6.4||
saḥ | naḥ | vṛṣṭim | divaḥ | pari | saḥ | naḥ | vājam | anarvāṇam |
saḥ | naḥ | sahasriṇīḥ | iṣaḥ ||2.6.5||
īḻānāya | avasyave | yaviṣṭha | dūta | naḥ | girā |
yajiṣṭha | hotaḥ | ā | gahi ||2.6.6||
antaḥ | hi | agne | īyase | vidvān | janma | ubhayā | kave |
dūtaḥ | janyā-iva | mitryaḥ ||2.6.7||
saḥ | vidvān | ā | ca | piprayaḥ | yakṣi | cikitvaḥ | ānuṣak |
ā | ca | asmin | satsi | barhiṣi ||2.6.8||
śreṣṭham | yaviṣṭha | bhārata | agne | dyu-mantam | ā | bhara |
vaso iti | puru-spṛham | rayim ||2.7.1||
mā | naḥ | arātiḥ | īśata | devasya | martyasya | ca |
parṣi | tasyāḥ | uta | dviṣaḥ ||2.7.2||
viśvāḥ | uta | tvayā | vayam | dhārāḥ | udanyāḥ-iva |
ati | gāhemahi | dviṣaḥ ||2.7.3||
śuciḥ | pāvaka | vandyaḥ | agne | bṛhat | vi | rocase |
tvam | ghṛtebhiḥ | ā-hutaḥ ||2.7.4||
tvam | naḥ | asi | bhārata | agne | vaśābhiḥ | ukṣa-bhiḥ |
aṣṭā-padībhiḥ | ā-hutaḥ ||2.7.5||
dru-annaḥ | sarpiḥ-āsutiḥ | pratnaḥ | hotā | vareṇyaḥ |
sahasaḥ | putraḥ | adbhutaḥ ||2.7.6||
vājayan-iva | nu | rathān | yogān | agneḥ | upa | stuhi |
yaśaḥ-tamasya | mīḻhuṣaḥ ||2.8.1||
yaḥ | su-nīthaḥ | dadāśuṣe | ajuryaḥ | jarayan | arim |
cāru-pratīkaḥ | ā-hutaḥ ||2.8.2||
yaḥ | ūm̐ iti | śriyā | dameṣu | ā | doṣā | uṣasi | pra-śasyate |
yasya | vratam | na | mīyate ||2.8.3||
ā | yaḥ | svaḥ | na | bhānunā | citraḥ | vi-bhāti | arciṣā |
añjānaḥ | ajaraiḥ | abhi ||2.8.4||
atrim | anu | sva-rājyam | agnim | ukthāni | vavṛdhuḥ |
viśvāḥ | adhi | śriyaḥ | dadhe ||2.8.5||
agneḥ | indrasya | somasya | devānām | ūti-bhiḥ | vayam |
ariṣyantaḥ | sacemahi | abhi | syāma | pṛtanyataḥ ||2.8.6||
ni | hotā | hotṛ-sadane | vidānaḥ | tveṣaḥ | dīdi-vān | asadat | su-dakṣaḥ |
adabdhavrata-pramatiḥ | vasiṣṭhaḥ | sahasram-bharaḥ | śuci-jihvaḥ | agniḥ ||2.9.1||
tvam | dūtaḥ | tvam | ūm̐ iti | naḥ | paraḥ-pāḥ | tvam | vasyaḥ | ā | vṛṣabha | pra-netā |
agne | tokasya | naḥ | tane | tanūnām | apra-yucchan | dīdyat | bodhi | gopāḥ ||2.9.2||
vidhema | te | parame | janman | agne | vidhema | stomaiḥ | avare | sadha-sthe |
yasmāt | yoneḥ | ut-āritha | yaje | tam | pra | tve iti | havīṁṣi | juhure | sam-iddhe ||2.9.3||
agne | yajasva | haviṣā | yajīyān | śruṣṭī | deṣṇam | abhi | gṛṇīhi | rādhaḥ |
tvam | hi | asi | rayi-patiḥ | rayīṇām | tvam | śukrasya | vacasaḥ | manotā ||2.9.4||
ubhayam | te | na | kṣīyate | vasavyam | dive-dive | jāyamānasya | dasma |
kṛdhi | kṣu-mantam | jaritāram | agne | kṛdhi | patim | su-apatyasya | rāyaḥ ||2.9.5||
saḥ | enā | anīkena | su-vidatraḥ | asme iti | yaṣṭā | devān | ā-yajiṣṭhaḥ | svasti |
adabdhaḥ | gopāḥ | uta | naḥ | paraḥ-pāḥ | agne | dyu-mat | uta | revat | didīhi ||2.9.6||
johūtraḥ | agniḥ | prathamaḥ | pitā-iva | iḻaḥ | pade | manuṣā | yat | sam-iddhaḥ |
śriyam | vasānaḥ | amṛtaḥ | vi-cetāḥ | marmṛjenyaḥ | śravasyaḥ | saḥ | vājī ||2.10.1||
śruyāḥ | agniḥ | citra-bhānuḥ | havam | me | viśvābhiḥ | gīḥ-bhiḥ | amṛtaḥ | vi-cetāḥ |
śyāvā | ratham | vahataḥ | rohitā | vā | uta | aruṣā | aha | cakre | vi-bhṛtraḥ ||2.10.2||
uttānāyām | ajanayan | su-sūtam | bhuvat | agniḥ | puru-peśāsu | garbhaḥ |
śiriṇāyām | cit | aktunā | mahaḥ-bhiḥ | apari-vṛtaḥ | vasati | pra-cetāḥ ||2.10.3||
jigharmi | agnim | haviṣā | ghṛtena | prati-kṣiyantam | bhuvanāni | viśvā |
pṛthum | tiraścā | vayasā | bṛhantam | vyaciṣṭham | annaiḥ | rabhasam | dṛśānam ||2.10.4||
ā | viśvataḥ | pratyañcam | jigharmi | arakṣasā | manasā | tat | juṣeta |
marya-śrīḥ | spṛhayat-varṇaḥ | agniḥ | na | abhi-mṛśe | tanvā | jarbhurāṇaḥ ||2.10.5||
jñeyāḥ | bhāgam | sahasānaḥ | vareṇa | tvā-dūtāsaḥ | manu-vat | vadema |
anūnam | agnim | juhvā | vacasyā | madhu-pṛcam | dhana-sāḥ | johavīmi ||2.10.6||
śrudhi | havam | indra | mā | riṣaṇyaḥ | syāma | te | dāvane | vasūnām |
imāḥ | hi | tvām | ūrjaḥ | vardhayanti | vasu-yavaḥ | sindhavaḥ | na | kṣarantaḥ ||2.11.1||
sṛjaḥ | mahīḥ | indra | yāḥ | apinvaḥ | pari-sthitāḥ | ahinā | śūra | pūrvīḥ |
amartyam | cit | dāsam | manyamānam | ava | abhinat | ukthaiḥ | vavṛdhānaḥ ||2.11.2||
uktheṣu | it | nu | śūra | yeṣu | cākan | stomeṣu | indra | rudriyeṣu | ca |
tubhya | it | etāḥ | yāsu | mandasānaḥ | pra | vāyave | sisrate | na | śubhrāḥ ||2.11.3||
śubhram | nu | te | śuṣmam | vardhayantaḥ | śubhram | vajram | bāhvoḥ | dadhānāḥ |
śubhraḥ | tvam | indra | vavṛdhānaḥ | asme iti | dāsīḥ | viśaḥ | sūryeṇa | sahyāḥ ||2.11.4||
guhā | hitam | guhyam | gūḻham | ap-su | api-vṛtam | māyinam | kṣiyantam |
uto iti | apaḥ | dyām | tastabhvāṁsam | ahan | ahim | śūra | vīryeṇa ||2.11.5||
stava | nu | te | indra | pūrvyā | mahāni | uta | stavāma | nūtanā | kṛtāni |
stava | vajram | bāhvoḥ | uśantam | stava | harī iti | sūryasya | ketū iti ||2.11.6||
harī iti | nu | te | indra | vājayantā | ghṛta-ścutam | svāram | asvārṣṭām |
vi | samanā | bhūmiḥ | aprathiṣṭa | araṁsta | parvataḥ | cit | sariṣyan ||2.11.7||
ni | parvataḥ | sādi | apra-yucchan | sam | mātṛ-bhiḥ | vāvaśānaḥ | akrān |
dūre | pāre | vāṇīm | vardhayantaḥ | indra-iṣitām | dhamanim | paprathan | ni ||2.11.8||
indraḥ | mahām | sindhum | ā-śayānam | māyā-vinam | vṛtram | asphurat | niḥ |
arejetām | rodasī iti | bhiyāne iti | kanikradataḥ | vṛṣṇaḥ | asya | vajrāt ||2.11.9||
aroravīt | vṛṣṇaḥ | asya | vajraḥ | amānuṣam | yat | mānuṣaḥ | ni-jūrvāt |
ni | māyinaḥ | dānavasya | māyāḥ | apādayat | papi-vān | sutasya ||2.11.10||
piba-piba | it | indra | śūra | somam | mandantu | tvā | mandinaḥ | sutāsaḥ |
pṛṇantaḥ | te | kukṣī iti | vardhayantu | itthā | sutaḥ | pauraḥ | indram | āva ||2.11.11||
tve iti | indra | api | abhūma | viprāḥ | dhiyam | vanema | ṛta-yā | sapantaḥ |
avasyavaḥ | dhīmahi | pra-śastim | sadyaḥ | te | rāyaḥ | dāvane | syāma ||2.11.12||
syāma | te | te | indra | ye | te | ūtī | avasyavaḥ | ūrjam | vardhayantaḥ |
śuṣmin-tamam | yam | cākanāma | deva | asme iti | rayim | rāsi | vīra-vantam ||2.11.13||
rāsi | kṣayam | rāsi | mitram | asme iti | rāsi | śardhaḥ | indra | mārutam | naḥ |
sa-joṣasaḥ | ye | ca | mandasānāḥ | pra | vāyavaḥ | pānti | agra-nītim ||2.11.14||
vyantu | it | nu | yeṣu | mandasānaḥ | tṛpat | somam | pāhi | drahyat | indra |
asmān | su | pṛt-su | ā | tarutra | avardhayaḥ | dyām | bṛhat-bhiḥ | arkaiḥ ||2.11.15||
bṛhantaḥ | it | nu | ye | te | tarutra | ukthebhiḥ | vā | sumnam | ā-vivāsān |
stṛṇānāsaḥ | barhiḥ | pastya-vat | tvā-ūtāḥ | it | indra | vājam | agman ||2.11.16||
ugreṣu | it | nu | śūra | mandasānaḥ | tri-kadrukeṣu | pāhi | somam | indra |
pra-dodhuvat | śmaśruṣu | prīṇānaḥ | yāhi | hari-bhyām | sutasya | pītim ||2.11.17||
dhiṣva | śavaḥ | śūra | yena | vṛtram | ava-abhinat | dānum | aurṇa-vābham |
apa | avṛṇoḥ | jyotiḥ | āryāya | ni | savyataḥ | sādi | dasyuḥ | indra ||2.11.18||
sanema | ye | te | ūti-bhiḥ | tarantaḥ | viśvāḥ | spṛdhaḥ | āryeṇa | dasyūn |
asmabhyam | tat | tvāṣṭram | viśva-rūpam | arandhayaḥ | sākhyasya | tritāya ||2.11.19||
asya | suvānasya | mandinaḥ | tritasya | ni | arbudam | vavṛdhānaḥ | astarityastaḥ |
avartayat | sūryaḥ | na | cakram | bhinat | valam | indraḥ | aṅgirasvān ||2.11.20||
nūnam | sā | te | prati | varam | jaritre | duhīyat | indra | dakṣiṇā | maghonī |
śikṣa | stotṛ-bhyaḥ | mā | ati | dhak | bhagaḥ | naḥ | bṛhat | vadema | vidathe | su-vīrāḥ ||2.11.21||
yaḥ | jātaḥ | eva | prathamaḥ | manasvān | devaḥ | devān | kratunā | pari-abhūṣat |
yasya | śuṣmāt | rodasī iti | abhyasetām | nṛmṇasya | mahnā | saḥ | janāsaḥ | indraḥ ||2.12.1||
yaḥ | pṛthivīm | vyathamānām | adṛṁhat | yaḥ | parvatān | pra-kupitān | aramṇāt |
yaḥ | antarikṣam | vi-mame | varīyaḥ | yaḥ | dyām | astabhnāt | saḥ | janāsaḥ | indraḥ ||2.12.2||
yaḥ | hatvā | ahim | ariṇāt | sapta | sindhūn | yaḥ | gāḥ | ut-ājat | apa-dhā | valasya |
yaḥ | aśmanoḥ | antaḥ | agnim | jajāna | sam-vṛk | samat-su | saḥ | janāsaḥ | indraḥ ||2.12.3||
yena | imā | viśvā | cyavanā | kṛtāni | yaḥ | dāsam | varṇam | adharam | guhā | akarityakaḥ |
śvaghnī-iva | yaḥ | jigīvān | lakṣam | ādat | aryaḥ | puṣṭāni | saḥ | janāsaḥ | indraḥ ||2.12.4||
yam | sma | pṛcchanti | kuha | saḥ | iti | ghoram | uta | īm | āhuḥ | na | eṣaḥ | asti | iti | enam |
saḥ | aryaḥ | puṣṭīḥ | vijaḥ-iva | ā | mināti | śrat | asmai | dhatta | saḥ | janāsaḥ | indraḥ ||2.12.5||
yaḥ | radhrasya | coditā | yaḥ | kṛśasya | yaḥ | brahmaṇaḥ | nādhamānasya | kīreḥ |
yukta-grāvṇaḥ | yaḥ | avitā | su-śipraḥ | suta-somasya | saḥ | janāsaḥ | indraḥ ||2.12.6||
yasya | aśvāsaḥ | pra-diśi | yasya | gāvaḥ | yasya | grāmāḥ | yasya | viśve | rathāsaḥ |
yaḥ | sūryam | yaḥ | uṣasam | jajāna | yaḥ | apām | netā | saḥ | janāsaḥ | indraḥ ||2.12.7||
yam | krandasī iti | saṁyatī iti sam-yatī | vihvayete iti vi-hvayete | pare | avare | ubhayāḥ | amitrāḥ |
samānam | cit | ratham | ātasthi-vāṁsā | nānā | havete iti | saḥ | janāsaḥ | indraḥ ||2.12.8||
yasmāt | na | ṛte | vi-jayante | janāsaḥ | yam | yudhyamānāḥ | avase | havante |
yaḥ | viśvasya | prati-mānam | babhūva | yaḥ | acyuta-cyut | saḥ | janāsaḥ | indraḥ ||2.12.9||
yaḥ | śaśvataḥ | mahi | enaḥ | dadhānān | amanyamānān | śarvā | jaghāna |
yaḥ | śardhate | na | anu-dadāti | śṛdhyām | yaḥ | dasyoḥ | hantā | saḥ | janāsaḥ | indraḥ ||2.12.10||
yaḥ | śambaram | parvateṣu | kṣiyantam | catvāriṁśyām | śaradi | anu-avindat |
ojāyamānam | yaḥ | ahim | jaghāna | dānum | śayānam | saḥ | janāsaḥ | indraḥ ||2.12.11||
yaḥ | sapta-raśmiḥ | vṛṣabhaḥ | tuviṣmān | ava-asṛjat | sartave | sapta | sindhūn |
yaḥ | rauhiṇam | asphurat | vajra-bāhuḥ | dyām | ā-rohantam | saḥ | janāsaḥ | indraḥ ||2.12.12||
dyāvā | cit | asmai | pṛthivī iti | namete iti | śuṣmāt | cit | asya | parvatāḥ | bhayante |
yaḥ | soma-pāḥ | ni-citaḥ | vajra-bāhuḥ | yaḥ | vajra-hastaḥ | saḥ | janāsaḥ | indraḥ ||2.12.13||
yaḥ | sunvantam | avati | yaḥ | pacantam | yaḥ | śaṁsantam | yaḥ | śaśamānam | ūtī |
yasya | brahma | vardhanam | yasya | somaḥ | yasya | idam | rādhaḥ | saḥ | janāsaḥ | indraḥ ||2.12.14||
yaḥ | sunvate | pacate | dudhraḥ | ā | cit | vājam | dardarṣi | saḥ | kila | asi | satyaḥ |
vayam | te | indra | viśvaha | priyāsaḥ | su-vīrāsaḥ | vidatham | ā | vadema ||2.12.15||
ṛtuḥ | janitrī | tasyāḥ | apaḥ | pari | makṣu | jātaḥ | ā | aviśat | yāsu | vardhate |
tat | āhanāḥ | abhavat | pipyuṣī | payaḥ | aṁśoḥ | pīyūṣam | prathamam | tat | ukthyam ||2.13.1||
sadhrī | īm | ā | yanti | pari | bibhratīḥ | payaḥ | viśva-psnyāya | pra | bharanta | bhojanam |
samānaḥ | adhvā | pra-vatām | anu-syade | yaḥ | tā | akṛṇoḥ | prathamam | saḥ | asi | ukthyaḥ ||2.13.2||
anu | ekaḥ | vadati | yat | dadāti | tat | rūpā | minan | tat-apāḥ | ekaḥ | īyate |
viśvāḥ | ekasya | vi-nudaḥ | titikṣate | yaḥ | tā | akṛṇoḥ | prathamam | saḥ | asi | ukthyaḥ ||2.13.3||
pra-jābhyaḥ | puṣṭim | vi-bhajantaḥ | āsate | rayim-iva | pṛṣṭham | pra-bhavantam | ā-yate |
asinvan | daṁṣṭraiḥ | pituḥ | atti | bhojanam | yaḥ | tā | akṛṇoḥ | prathamam | saḥ | asi | ukthyaḥ ||2.13.4||
adha | akṛṇoḥ | pṛthivīm | sam-dṛśe | dive | yaḥ | dhautīnām | ahi-han | ariṇak | pathaḥ |
tam | tvā | stomebhiḥ | uda-bhiḥ | na | vājinam | devam | devāḥ | ajanan | saḥ | asi | ukthyaḥ ||2.13.5||
yaḥ | bhojanam | ca | dayase | ca | vardhanam | ārdrāt | ā | śuṣkam | madhu-mat | dudohitha |
saḥ | śeva-dhim | ni | dadhiṣe | vivasvati | viśvasya | ekaḥ | īśiṣe | saḥ | asi | ukthyaḥ ||2.13.6||
yaḥ | puṣpiṇīḥ | ca | pra-svaḥ | ca | dharmaṇā | adhi | dāne | vi | avanīḥ | adhārayaḥ |
yaḥ | ca | asamāḥ | ajanaḥ | didyutaḥ | divaḥ | uruḥ | ūrvān | abhitaḥ | saḥ | asi | ukthyaḥ ||2.13.7||
yaḥ | nārmaram | saha-vasum | ni-hantave | pṛkṣāya | ca | dāsa-veśāya | ca | avahaḥ |
ūrjayantyāḥ | apari-viṣṭam | āsyam | uta | eva | adya | puru-kṛt | saḥ | asi | ukthyaḥ ||2.13.8||
śatam | vā | yasya | daśa | sākam | ā | adyaḥ | ekasya | śruṣṭau | yat | ha | codam | āvitha |
arajjau | dasyūn | sam | unap | dabhītaye | supra-avyaḥ | abhavaḥ | saḥ | asi | ukthyaḥ ||2.13.9||
viśvā | it | anu | rodhanāḥ | asya | pauṁsyam | daduḥ | asmai | dadhire | kṛtnave | dhanam |
ṣaṭ | astabhnāḥ | vi-stiraḥ | pañca | sam-dṛśaḥ | pari | paraḥ | abhavaḥ | saḥ | asi | ukthyaḥ ||2.13.10||
su-pravācanam | tava | vīra | vīryam | yat | ekena | kratunā | vindase | vasu |
jātū-sthirasya | pra | vayaḥ | sahasvataḥ | yā | cakartha | saḥ | indra | viśvā | asi | ukthyaḥ ||2.13.11||
aramayaḥ | sara-apasaḥ | tarāya | kam | turvītaye | ca | vayyāya | ca | srutim |
nīcā | santam | ut | anayaḥ | parā-vṛjam | pra | andham | śroṇam | śravayan | saḥ | asi | ukthyaḥ ||2.13.12||
asmabhyam | tat | vaso iti | dānāya | rādhaḥ | sam | arthayasva | bahu | te | vasavyam |
indra | yat | citram | śravasyāḥ | anu | dyūn | bṛhat | vadema | vidathe | su-vīrāḥ ||2.13.13||
adhvaryavaḥ | bharata | indrāya | somam | ā | amatrebhiḥ | siñcata | madyam | andhaḥ |
kāmī | hi | vīraḥ | sadam | asya | pītim | juhota | vṛṣṇe | tat | it | eṣaḥ | vaṣṭi ||2.14.1||
adhvaryavaḥ | yaḥ | apaḥ | vavri-vāṁsam | vṛtram | jaghāna | aśanyā-iva | vṛkṣam |
tasmai | etam | bharata | tat-vaśāya | eṣaḥ | indraḥ | arhati | pītim | asya ||2.14.2||
adhvaryavaḥ | yaḥ | dṛbhīkam | jaghāna | yaḥ | gāḥ | ut-ājat | apa | hi | valam | variti vaḥ |
tasmai | etam | antarikṣe | na | vātam | indram | somaiḥ | ā | ūrṇuta | jūḥ | na | vastraiḥ ||2.14.3||
adhvaryavaḥ | yaḥ | uraṇam | jaghāna | nava | cakhvāṁsam | navatim | ca | bāhūn |
yaḥ | arbudam | ava | nīcā | babādhe | tam | indram | somasya | bhṛthe | hinota ||2.14.4||
adhvaryavaḥ | yaḥ | su | aśnam | jaghāna | yaḥ | śuṣṇam | aśuṣam | yaḥ | vi-aṁsam |
yaḥ | piprum | namucim | yaḥ | rudhi-krām | tasmai | indrāya | andhasaḥ | juhota ||2.14.5||
adhvaryavaḥ | yaḥ | śatam | śambarasya | puraḥ | bibheda | aśmanā-iva | pūrvīḥ |
yaḥ | varcinaḥ | śatam | indraḥ | sahasram | apa-avapat | bharata | somam | asmai ||2.14.6||
adhvaryavaḥ | yaḥ | śatam | ā | sahasram | bhūmyāḥ | upa-sthe | avapat | jaghanvān |
kutsasya | āyoḥ | atithi-gvasya | vīrān | ni | avṛṇak | bharata | somam | asmai ||2.14.7||
adhvaryavaḥ | yat | naraḥ | kāmayādhve | śruṣṭī | vahantaḥ | naśatha | tat | indre |
gabhasti-pūtam | bharata | śrutāya | indrāya | somam | yajyavaḥ | juhota ||2.14.8||
adhvaryavaḥ | kartana | śruṣṭim | asmai | vane | ni-pūtam | vane | ut | nayadhvam |
juṣāṇaḥ | hastyam | abhi | vāvaśe | vaḥ | indrāya | somam | madiram | juhota ||2.14.9||
adhvaryavaḥ | payasā | ūdhaḥ | yathā | goḥ | somebhiḥ | īm | pṛṇata | bhojam | indram |
veda | aham | asya | ni-bhṛtam | me | etat | ditsantam | bhūyaḥ | yajataḥ | ciketa ||2.14.10||
adhvaryavaḥ | yaḥ | divyasya | vasvaḥ | yaḥ | pārthivasya | kṣamyasya | rājā |
tam | ūrdaram | na | pṛṇata | yavena | indram | somebhiḥ | tat | apaḥ | vaḥ | astu ||2.14.11||
asmabhyam | tat | vaso iti | dānāya | rādhaḥ | sam | arthayasva | bahu | te | vasavyam |
indra | yat | citram | śravasyāḥ | anu | dyūn | bṛhat | vadema | vidathe | su-vīrāḥ ||2.14.12||
pra | gha | nu | asya | mahataḥ | mahāni | satyā | satyasya | karaṇāni | vocam |
tri-kadrukeṣu | apibat | sutasya | asya | made | ahim | indraḥ | jaghāna ||2.15.1||
avaṁśe | dyām | astabhāyat | bṛhantam | ā | rodasī iti | apṛṇat | antarikṣam |
saḥ | dhārayat | pṛthivīm | paprathat | ca | somasya | tā | made | indraḥ | cakāra ||2.15.2||
sadma-iva | prācaḥ | vi | mimāya | mānaiḥ | vajreṇa | khāni | atṛṇat | nadīnām |
vṛthā | asṛjat | pathi-bhiḥ | dīrgha-yāthaiḥ | somasya | tā | made | indraḥ | cakāra ||2.15.3||
saḥ | pra-voḻhṝn | pari-gatya | dabhīteḥ | viśvam | adhāk | āyudham | iddhe | agnau |
sam | gobhiḥ | aśvaiḥ | asṛjat | rathebhiḥ | somasya | tā | made | indraḥ | cakāra ||2.15.4||
saḥ | īm | mahīm | dhunim | etoḥ | aramṇāt | saḥ | asnātṝn | apārayat | svasti |
te | ut-snāya | rayim | abhi | pra | tasthuḥ | somasya | tā | made | indraḥ | cakāra ||2.15.5||
saḥ | udañcam | sindhum | ariṇāt | mahi-tvā | vajreṇa | anaḥ | uṣasaḥ | sam | pipeṣa |
ajavasaḥ | javinībhiḥ | vi-vṛścan | somasya | tā | made | indraḥ | cakāra ||2.15.6||
saḥ | vidvān | apa-goham | kanīnām | āviḥ | bhavan | ut | atiṣṭhat | parā-vṛk |
prati | śroṇaḥ | sthāt | vi | anak | acaṣṭa | somasya | tā | made | indraḥ | cakāra ||2.15.7||
bhinat | valam | aṅgiraḥ-bhiḥ | gṛṇānaḥ | vi | parvatasya | dṛṁhitāni | airat |
riṇak | rodhāṁsi | kṛtrimāṇi | eṣām | somasya | tā | made | indraḥ | cakāra ||2.15.8||
svapnena | abhi-upya | cumurim | dhunim | ca | jaghantha | dasyum | pra | dabhītim | āvaḥ |
rambhī | cit | atra | vivide | hiraṇyam | somasya | tā | made | indraḥ | cakāra ||2.15.9||
nūnam | sā | te | prati | varam | jaritre | duhīyat | indra | dakṣiṇā | maghonī |
śikṣa | stotṛ-bhyaḥ | mā | ati | dhak | bhagaḥ | naḥ | bṛhat | vadema | vidathe | su-vīrāḥ ||2.15.10||
pra | vaḥ | satām | jyeṣṭha-tamāya | su-stutim | agnau-iva | sam-idhāne | haviḥ | bhare |
indram | ajuryam | jarayantam | ukṣitam | sanāt | yuvānam | avase | havāmahe ||2.16.1||
yasmāt | indrāt | bṛhataḥ | kim | cana | īm | ṛte | viśvāni | asmin | sam-bhṛtā | adhi | vīryā |
jaṭhare | somam | tanvi | sahaḥ | mahaḥ | haste | vajram | bharati | śīrṣaṇi | kratum ||2.16.2||
na | kṣoṇībhyām | pari-bhve | te | indriyam | na | samudraiḥ | parvataiḥ | indra | te | rathaḥ |
na | te | vajram | anu | aśnoti | kaḥ | cana | yat | āśu-bhiḥ | patasi | yojanā | puru ||2.16.3||
viśve | hi | asmai | yajatāya | dhṛṣṇave | kratum | bharanti | vṛṣabhāya | saścate |
vṛṣā | yajasva | haviṣā | viduḥ-taraḥ | piba | indra | somam | vṛṣabheṇa | bhānunā ||2.16.4||
vṛṣṇaḥ | kośaḥ | pavate | madhvaḥ | ūrmiḥ | vṛṣabha-annāya | vṛṣabhāya | pātave |
vṛṣaṇā | adhvaryū iti | vṛṣabhāsaḥ | adrayaḥ | vṛṣaṇam | somam | vṛṣabhāya | susvati ||2.16.5||
vṛṣā | te | vajraḥ | uta | te | vṛṣā | rathaḥ | vṛṣaṇā | harī iti | vṛṣabhāṇi | āyudhā |
vṛṣṇaḥ | madasya | vṛṣabha | tvam | īśiṣe | indra | somasya | vṛṣabhasya | tṛpṇuhi ||2.16.6||
pra | te | nāvam | na | samane | vacasyuvam | brahmaṇā | yāmi | savaneṣu | dadhṛṣiḥ |
kuvit | naḥ | asya | vacasaḥ | ni-bodhiṣat | indram | utsam | na | vasunaḥ | sicāmahe ||2.16.7||
purā | sam-bādhāt | abhi | ā | vavṛtsva | naḥ | dhenuḥ | na | vatsam | yavasasya | pipyuṣī |
sakṛt | su | te | sumati-bhiḥ | śatakrato iti śata-krato | sam | patnībhiḥ | na | vṛṣaṇaḥ | nasīmahi ||2.16.8||
nūnam | sā | te | prati | varam | jaritre | duhīyat | indra | dakṣiṇā | maghonī |
śikṣa | stotṛ-bhyaḥ | mā | ati | dhak | bhagaḥ | naḥ | bṛhat | vadema | vidathe | su-vīrāḥ ||2.16.9||
tat | asmai | navyam | aṅgirasvat | arcata | śuṣmāḥ | yat | asya | pratna-thā | ut-īrate |
viśvā | yat | gotrā | sahasā | pari-vṛtā | made | somasya | dṛṁhitāni | airayat ||2.17.1||
saḥ | bhūtu | yaḥ | ha | prathamāya | dhāyase | ojaḥ | mimānaḥ | mahimānam | ā | atirat |
śūraḥ | yaḥ | yut-su | tanvam | pari-vyata | śīrṣaṇi | dyām | mahinā | prati | amuñcata ||2.17.2||
adha | akṛṇoḥ | prathamam | vīryam | mahat | yat | asya | agre | brahmaṇā | śuṣmam | airayaḥ |
rathe-sthena | hari-aśvena | vi-cyutāḥ | pra | jīrayaḥ | sisrate | sadhryak | pṛthak ||2.17.3||
adha | yaḥ | viśvā | bhuvanā | abhi | majmanā | īśāna-kṛt | pra-vayāḥ | abhi | avardhata |
āt | rodasī iti | jyotiṣā | vahniḥ | ā | atanot | sīvyan | tamāṁsi | dudhitā | sam | avyayat ||2.17.4||
saḥ | prācīnān | parvatān | dṛṁhat | ojasā | adharācīnam | akṛṇot | apām | apaḥ |
adhārayat | pṛthivīm | viśva-dhāyasam | astabhnāt | māyayā | dyām | ava-srasaḥ ||2.17.5||
saḥ | asmai | aram | bāhu-bhyām | yam | pitā | akṛṇot | viśvasmāt | ā | januṣaḥ | vedasaḥ | pari |
yena | pṛthivyām | ni | krivim | śayadhyai | vajreṇa | hatvī | avṛṇak | tuvi-svaniḥ ||2.17.6||
amājūḥ-iva | pitroḥ | sacā | satī | samānāt | ā | sadasaḥ | tvām | iye | bhagam |
kṛdhi | pra-ketam | upa | māsi | ā | bhara | daddhi | bhāgam | tanvaḥ | yena | mamahaḥ ||2.17.7||
bhojam | tvām | indra | vayam | huvema | dadiḥ | tvam | indra | apāṁsi | vājān |
aviḍḍhi | indra | citrayā | naḥ | ūtī | kṛdhi | vṛṣan | indra | vasyasaḥ | naḥ ||2.17.8||
nūnam | sā | te | prati | varam | jaritre | duhīyat | indra | dakṣiṇā | maghonī |
śikṣa | stotṛ-bhyaḥ | mā | ati | dhak | bhagaḥ | naḥ | bṛhat | vadema | vidathe | su-vīrāḥ ||2.17.9||
prātariti | rathaḥ | navaḥ | yoji | sasniḥ | catuḥ-yugaḥ | tri-kaśaḥ | sapta-raśmiḥ |
daśa-aritraḥ | manuṣyaḥ | svaḥ-sāḥ | saḥ | iṣṭi-bhiḥ | mati-bhiḥ | raṁhyaḥ | bhūt ||2.18.1||
saḥ | asmai | aram | prathamam | saḥ | dvitīyam | uto iti | tṛtīyam | manuṣaḥ | saḥ | hotā |
anyasyāḥ | garbham | anye | ūm̐ iti | jananta | saḥ | anyebhiḥ | sacate | jenyaḥ | vṛṣā ||2.18.2||
harī iti | nu | kam | rathe | indrasya | yojam | ā-yai | su-uktena | vacasā | navena |
mo iti | su | tvām | atra | bahavaḥ | hi | viprāḥ | ni | rīraman | yajamānāsaḥ | anye ||2.18.3||
ā | dvābhyām | hari-bhyām | indra | yāhi | ā | catuḥ-bhiḥ | ā | ṣaṭ-bhiḥ | hūyamānaḥ |
ā | aṣṭābhiḥ | daśa-bhiḥ | soma-peyam | ayam | sutaḥ | su-makha | mā | mṛdhaḥ | kariti kaḥ ||2.18.4||
ā | viṁśatyā | triṁśatā | yāhi | arvāṅ | ā | catvāriṁśatā | hari-bhiḥ | yujānaḥ |
ā | pañcāśatā | su-rathebhiḥ | indra | ā | ṣaṣṭyā | saptatyā | soma-peyam ||2.18.5||
ā | aśītyā | navatyā | yāhi | arvāṅ | ā | śatena | hari-bhiḥ | uhyamānaḥ |
ayam | hi | te | śuna-hotreṣu | somaḥ | indra | tvā-yā | pari-siktaḥ | madāya ||2.18.6||
mama | brahma | indra | yāhi | accha | viśvā | harī iti | dhuri | dhiṣva | rathasya |
puru-trā | hi | vi-havyaḥ | babhūtha | asmin | śūra | savane | mādayasva ||2.18.7||
na | me | indreṇa | sakhyam | vi | yoṣat | asmabhyam | asya | dakṣiṇā | duhīta |
upa | jyeṣṭhe | varūthe | gabhastau | prāye-prāye | jigīvāṁsaḥ | syāma ||2.18.8||
nūnam | sā | te | prati | varam | jaritre | duhīyat | indra | dakṣiṇā | maghonī |
śikṣa | stotṛ-bhyaḥ | mā | ati | dhak | bhagaḥ | naḥ | bṛhat | vadema | vidathe | su-vīrāḥ ||2.18.9||
apāyi | asya | andhasaḥ | madāya | manīṣiṇaḥ | suvānasya | prayasaḥ |
yasmin | indraḥ | pra-divi | vavṛdhānaḥ | okaḥ | dadhe | brahmaṇyantaḥ | ca | naraḥ ||2.19.1||
asya | mandānaḥ | madhvaḥ | vajra-hastaḥ | ahim | indraḥ | arṇaḥ-vṛtam | vi | vṛścat |
pra | yat | vayaḥ | na | svasarāṇi | accha | prayāṁsi | ca | nadīnām | cakramanta ||2.19.2||
saḥ | māhinaḥ | indraḥ | arṇaḥ | apām | pra | airayat | ahi-hā | accha | samudram |
ajanayat | sūryam | vidat | gāḥ | aktunā | ahnām | vayunāni | sādhat ||2.19.3||
saḥ | apratīni | manave | purūṇi | indraḥ | dāśat | dāśuṣe | hanti | vṛtram |
sadyaḥ | yaḥ | nṛ-bhyaḥ | atasāyyaḥ | bhūt | paspṛdhānebhyaḥ | sūryasya | sātau ||2.19.4||
saḥ | sunvate | indraḥ | sūryam | ā | devaḥ | riṇak | martyāya | stavān |
ā | yat | rayim | guhat-avadyam | asmai | bharat | aṁśam | na | etaśaḥ | daśasyan ||2.19.5||
saḥ | randhayat | sa-divaḥ | sārathaye | śuṣṇam | aśuṣam | kuyavam | kutsāya |
divaḥ-dāsāya | navatim | ca | nava | indraḥ | puraḥ | vi | airat | śambarasya ||2.19.6||
eva | te | indra | ucatham | ahema | śravasyā | na | tmanā | vājayantaḥ |
aśyāma | tat | sāptam | āśuṣāṇāḥ | nanamaḥ | vadhaḥ | adevasya | pīyoḥ ||2.19.7||
eva | te | gṛtsa-madāḥ | śūra | manma | avasyavaḥ | na | vayunāni | takṣuḥ |
brahmaṇyantaḥ | indra | te | navīyaḥ | iṣam | ūrjam | su-kṣitim | sumnam | aśyuḥ ||2.19.8||
nūnam | sā | te | prati | varam | jaritre | duhīyat | indra | dakṣiṇā | maghonī |
śikṣa | stotṛ-bhyaḥ | mā | ati | dhak | bhagaḥ | naḥ | bṛhat | vadema | vidathe | su-vīrāḥ ||2.19.9||
vayam | te | vayaḥ | indra | viddhi | su | naḥ | pra | bharāmahe | vāja-yuḥ | na | ratham |
vipanyavaḥ | dīdhyataḥ | manīṣā | sumnam | iyakṣantaḥ | tvā-vataḥ | nṝn ||2.20.1||
tvam | naḥ | indra | tvābhiḥ | ūtī | tvā-yataḥ | abhiṣṭi-pā | asi | janān |
tvam | inaḥ | dāśuṣaḥ | varūtā | itthā-dhīḥ | abhi | yaḥ | nakṣati | tvā ||2.20.2||
saḥ | naḥ | yuvā | indraḥ | johūtraḥ | sakhā | śivaḥ | narām | astu | pātā |
yaḥ | śaṁsantam | yaḥ | śaśamānam | ūtī | pacantam | ca | stuvantam | ca | pra-neṣat ||2.20.3||
tam | ūm̐ iti | stuṣe | indram | tam | gṛṇīṣe | yasmin | purā | vavṛdhuḥ | śāśaduḥ | ca |
saḥ | vasvaḥ | kāmam | pīparat | iyānaḥ | brahmaṇyataḥ | nūtanasya | āyoḥ ||2.20.4||
saḥ | aṅgirasām | ucathā | jujuṣvān | brahma | tūtot | indraḥ | gātum | iṣṇan |
muṣṇan | uṣasaḥ | sūryeṇa | stavān | aśnasya | cit | śiśnathat | pūrvyāṇi ||2.20.5||
saḥ | ha | śrutaḥ | indraḥ | nāma | devaḥ | ūrdhvaḥ | bhuvat | manuṣe | dasma-tamaḥ |
ava | priyam | arśasānasya | sahvān | śiraḥ | bharat | dāsasya | svadhā-vān ||2.20.6||
saḥ | vṛtra-hā | indraḥ | kṛṣṇa-yonīḥ | puram-daraḥ | dāsīḥ | airayat | vi |
ajanayat | manave | kṣām | apaḥ | ca | satrā | śaṁsam | yajamānasya | tūtot ||2.20.7||
tasmai | tavasyam | anu | dāyi | satrā | indrāya | devebhiḥ | arṇa-sātau |
prati | yat | asya | vajram | bāhvoḥ | dhuḥ | hatvī | dasyūn | puraḥ | āyasīḥ | ni | tārīt ||2.20.8||
nūnam | sā | te | prati | varam | jaritre | duhīyat | indra | dakṣiṇā | maghonī |
śikṣa | stotṛ-bhyaḥ | mā | ati | dhak | bhagaḥ | naḥ | bṛhat | vadema | vidathe | su-vīrāḥ ||2.20.9||
viśva-jite | dhana-jite | svaḥ-jite | satrā-jite | nṛ-jite | urvarā-jite |
aśva-jite | go-jite | ap-jite | bhara | indrāya | somam | yajatāya | haryatam ||2.21.1||
abhi-bhuve | abhi-bhaṅgāya | vanvate | aṣāḻhāya | sahamānāya | vedhase |
tuvi-graye | vahnaye | dustarītave | satrā-sahe | namaḥ | indrāya | vocata ||2.21.2||
satrā-sahaḥ | jana-bhakṣaḥ | janam-sahaḥ | cyavanaḥ | yudhmaḥ | anu | joṣam | ukṣitaḥ |
vṛtam-cayaḥ | sahuriḥ | vikṣu | āritaḥ | indrasya | vocam | pra | kṛtāni | vīryā ||2.21.3||
ananu-daḥ | vṛṣabhaḥ | dodhataḥ | vadhaḥ | gambhīraḥ | ṛṣvaḥ | asamaṣṭa-kāvyaḥ |
radhra-codaḥ | śnathanaḥ | vīḻitaḥ | pṛthuḥ | indraḥ | su-yajñaḥ | uṣasaḥ | svaḥ | janat ||2.21.4||
yajñena | gātum | ap-turaḥ | vividrire | dhiyaḥ | hinvānāḥ | uśijaḥ | manīṣiṇaḥ |
abhi-svarā | ni-sadā | gāḥ | avasyavaḥ | indre | hinvānāḥ | draviṇāni | āśata ||2.21.5||
indra | śreṣṭhāni | draviṇāni | dhehi | cittim | dakṣasya | subhaga-tvam | asme iti |
poṣam | rayīṇām | ariṣṭim | tanūnām | svādmānam | vācaḥ | sudina-tvam | ahnām ||2.21.6||
tri-kadrukeṣu | mahiṣaḥ | yava-āśiram | tuvi-śuṣmaḥ | tṛpat | somam | apibat | viṣṇunā | sutam | yathā | avaśat |
saḥ | īm | mamāda | mahi | karma | kartave | mahām | urum | saḥ | enam | saścat | devaḥ | devam | satyam | indram | satyaḥ | induḥ ||2.22.1||
adha | tviṣi-mān | abhi | ojasā | krivim | yudhā | abhavat | ā | rodasī iti | apṛṇat | asya | majmanā | pra | vavṛdhe |
adhatta | anyam | jaṭhare | pra | īm | aricyata | saḥ | enam | saścat | devaḥ | devam | satyam | indram | satyaḥ | induḥ ||2.22.2||
sākam | jātaḥ | kratunā | sākam | ojasā | vavakṣitha | sākam | vṛddhaḥ | vīryaiḥ | sasahiḥ | mṛdhaḥ | vi-carṣaṇiḥ |
dātā | rādhaḥ | stuvate | kāmyam | vasu | saḥ | enam | saścat | devaḥ | devam | satyam | indram | satyaḥ | induḥ ||2.22.3||
2.22.4e bhuvadviśvamabhyādevamojasā vidādūrjaṁ śatakraturvidādiṣam ||
tava | tyat | naryam | nṛto iti | apaḥ | indra | prathamam | pūrvyam | divi | pra-vācyam | kṛtam |
2.23.1a gaṇānāṁ tvā gaṇapatiṁ havāmahe kaviṁ kavīnāmupamaśravastamam |
2.23.1c jyeṣṭharājaṁ brahmaṇāṁ brahmaṇaspata ā naḥ śṛṇvannūtibhiḥ sīda sādanam ||
2.23.2a devāścitte asurya pracetaso bṛhaspate yajñiyaṁ bhāgamānaśuḥ |
2.23.2c usrā iva sūryo jyotiṣā maho viśveṣāmijjanitā brahmaṇāmasi ||
2.23.3a ā vibādhyā parirāpastamāṁsi ca jyotiṣmantaṁ rathamṛtasya tiṣṭhasi |
2.23.3c bṛhaspate bhīmamamitradambhanaṁ rakṣohaṇaṁ gotrabhidaṁ svarvidam ||
2.23.4a sunītibhirnayasi trāyase janaṁ yastubhyaṁ dāśānna tamaṁho aśnavat |
2.23.4c brahmadviṣastapano manyumīrasi bṛhaspate mahi tatte mahitvanam ||
2.23.5a na tamaṁho na duritaṁ kutaścana nārātayastitirurna dvayāvinaḥ |
2.23.5c viśvā idasmāddhvaraso vi bādhase yaṁ sugopā rakṣasi brahmaṇaspate ||
2.23.6a tvaṁ no gopāḥ pathikṛdvicakṣaṇastava vratāya matibhirjarāmahe |
2.23.6c bṛhaspate yo no abhi hvaro dadhe svā taṁ marmartu ducchunā harasvatī ||
2.23.7a uta vā yo no marcayādanāgaso'rātīvā martaḥ sānuko vṛkaḥ |
2.23.7c bṛhaspate apa taṁ vartayā pathaḥ sugaṁ no asyai devavītaye kṛdhi ||
2.23.8a trātāraṁ tvā tanūnāṁ havāmahe'vaspartaradhivaktāramasmayum |
2.23.8c bṛhaspate devanido ni barhaya mā durevā uttaraṁ sumnamunnaśan ||
2.23.9a tvayā vayaṁ suvṛdhā brahmaṇaspate spārhā vasu manuṣyā dadīmahi |
2.23.9c yā no dūre taḻito yā arātayo'bhi santi jambhayā tā anapnasaḥ ||
2.23.10a tvayā vayamuttamaṁ dhīmahe vayo bṛhaspate papriṇā sasninā yujā |
2.23.10c mā no duḥśaṁso abhidipsurīśata pra suśaṁsā matibhistāriṣīmahi ||
2.23.11a anānudo vṛṣabho jagmirāhavaṁ niṣṭaptā śatruṁ pṛtanāsu sāsahiḥ |
2.23.11c asi satya ṛṇayā brahmaṇaspata ugrasya ciddamitā vīḻuharṣiṇaḥ ||
2.23.12a adevena manasā yo riṣaṇyati śāsāmugro manyamāno jighāṁsati |
2.23.12c bṛhaspate mā praṇaktasya no vadho ni karma manyuṁ durevasya śardhataḥ ||
2.23.13a bhareṣu havyo namasopasadyo gantā vājeṣu sanitā dhanaṁdhanam |
2.23.13c viśvā idaryo abhidipsvo mṛdho bṛhaspatirvi vavarhā rathām̐ iva ||
2.23.14a tejiṣṭhayā tapanī rakṣasastapa ye tvā nide dadhire dṛṣṭavīryam |
2.23.14c āvistatkṛṣva yadasatta ukthyaṁ bṛhaspate vi parirāpo ardaya ||
2.23.15a bṛhaspate ati yadaryo arhāddyumadvibhāti kratumajjaneṣu |
2.23.15c yaddīdayacchavasa ṛtaprajāta tadasmāsu draviṇaṁ dhehi citram ||
2.23.16a mā naḥ stenebhyo ye abhi druhaspade nirāmiṇo ripavo'nneṣu jāgṛdhuḥ |
2.23.16c ā devānāmohate vi vrayo hṛdi bṛhaspate na paraḥ sāmno viduḥ ||
2.23.17a viśvebhyo hi tvā bhuvanebhyaspari tvaṣṭājanatsāmnaḥsāmnaḥ kaviḥ |
2.23.17c sa ṛṇacidṛṇayā brahmaṇaspatirdruho hantā maha ṛtasya dhartari ||
2.23.18a tava śriye vyajihīta parvato gavāṁ gotramudasṛjo yadaṅgiraḥ |
2.23.18c indreṇa yujā tamasā parīvṛtaṁ bṛhaspate nirapāmaubjo arṇavam ||
2.23.19a brahmaṇaspate tvamasya yantā sūktasya bodhi tanayaṁ ca jinva |
2.23.19c viśvaṁ tadbhadraṁ yadavanti devā bṛhadvadema vidathe suvīrāḥ ||
2.24.1a semāmaviḍḍhi prabhṛtiṁ ya īśiṣe'yā vidhema navayā mahā girā |
2.24.1c yathā no mīḍhvāntstavate sakhā tava bṛhaspate sīṣadhaḥ sota no matim ||
2.24.2a yo nantvānyanamannyojasotādardarmanyunā śambarāṇi vi |
2.24.2c prācyāvayadacyutā brahmaṇaspatirā cāviśadvasumantaṁ vi parvatam ||
2.24.3a taddevānāṁ devatamāya kartvamaśrathnandṛḻhāvradanta vīḻitā |
2.24.3c udgā ājadabhinadbrahmaṇā valamagūhattamo vyacakṣayatsvaḥ ||
2.24.4a aśmāsyamavataṁ brahmaṇaspatirmadhudhāramabhi yamojasātṛṇat |
2.24.4c tameva viśve papire svardṛśo bahu sākaṁ sisicurutsamudriṇam ||
2.24.5a sanā tā kā cidbhuvanā bhavītvā mādbhiḥ śaradbhirduro varanta vaḥ |
2.24.5c ayatantā carato anyadanyadidyā cakāra vayunā brahmaṇaspatiḥ ||
2.24.6a abhinakṣanto abhi ye tamānaśurnidhiṁ paṇīnāṁ paramaṁ guhā hitam |
2.24.6c te vidvāṁsaḥ praticakṣyānṛtā punaryata u āyantadudīyurāviśam ||
2.24.7a ṛtāvānaḥ praticakṣyānṛtā punarāta ā tasthuḥ kavayo mahaspathaḥ |
2.24.7c te bāhubhyāṁ dhamitamagnimaśmani nakiḥ ṣo astyaraṇo jahurhi tam ||
2.24.8a ṛtajyena kṣipreṇa brahmaṇaspatiryatra vaṣṭi pra tadaśnoti dhanvanā |
2.24.8c tasya sādhvīriṣavo yābhirasyati nṛcakṣaso dṛśaye karṇayonayaḥ ||
2.24.9a sa saṁnayaḥ sa vinayaḥ purohitaḥ sa suṣṭutaḥ sa yudhi brahmaṇaspatiḥ |
2.24.9c cākṣmo yadvājaṁ bharate matī dhanāditsūryastapati tapyaturvṛthā ||
2.24.10a vibhu prabhu prathamaṁ mehanāvato bṛhaspateḥ suvidatrāṇi rādhyā |
2.24.10c imā sātāni venyasya vājino yena janā ubhaye bhuñjate viśaḥ ||
2.24.11a yo'vare vṛjane viśvathā vibhurmahāmu raṇvaḥ śavasā vavakṣitha |
2.24.11c sa devo devānprati paprathe pṛthu viśvedu tā paribhūrbrahmaṇaspatiḥ ||
2.24.12a viśvaṁ satyaṁ maghavānā yuvoridāpaścana pra minanti vrataṁ vām |
2.24.12c acchendrābrahmaṇaspatī havirno'nnaṁ yujeva vājinā jigātam ||
2.24.13a utāśiṣṭhā anu śṛṇvanti vahnayaḥ sabheyo vipro bharate matī dhanā |
2.24.13c vīḻudveṣā anu vaśa ṛṇamādadiḥ sa ha vājī samithe brahmaṇaspatiḥ ||
2.24.14a brahmaṇaspaterabhavadyathāvaśaṁ satyo manyurmahi karmā kariṣyataḥ |
2.24.14c yo gā udājatsa dive vi cābhajanmahīva rītiḥ śavasāsaratpṛthak ||
2.24.15a brahmaṇaspate suyamasya viśvahā rāyaḥ syāma rathyo vayasvataḥ |
2.24.15c vīreṣu vīrām̐ upa pṛṅdhi nastvaṁ yadīśāno brahmaṇā veṣi me havam ||
2.24.16a brahmaṇaspate tvamasya yantā sūktasya bodhi tanayaṁ ca jinva |
2.24.16c viśvaṁ tadbhadraṁ yadavanti devā bṛhadvadema vidathe suvīrāḥ ||
2.25.1a indhāno agniṁ vanavadvanuṣyataḥ kṛtabrahmā śūśuvadrātahavya it |
2.25.1c jātena jātamati sa pra sarsṛte yaṁyaṁ yujaṁ kṛṇute brahmaṇaspatiḥ ||
2.25.2a vīrebhirvīrānvanavadvanuṣyato gobhī rayiṁ paprathadbodhati tmanā |
2.25.2c tokaṁ ca tasya tanayaṁ ca vardhate yaṁyaṁ yujaṁ kṛṇute brahmaṇaspatiḥ ||
2.25.3a sindhurna kṣodaḥ śimīvām̐ ṛghāyato vṛṣeva vadhrīm̐rabhi vaṣṭyojasā |
2.25.3c agneriva prasitirnāha vartave yaṁyaṁ yujaṁ kṛṇute brahmaṇaspatiḥ ||
2.25.4a tasmā arṣanti divyā asaścataḥ sa satvabhiḥ prathamo goṣu gacchati |
2.25.4c anibhṛṣṭataviṣirhantyojasā yaṁyaṁ yujaṁ kṛṇute brahmaṇaspatiḥ ||
2.25.5a tasmā idviśve dhunayanta sindhavo'cchidrā śarma dadhire purūṇi |
2.25.5c devānāṁ sumne subhagaḥ sa edhate yaṁyaṁ yujaṁ kṛṇute brahmaṇaspatiḥ ||
2.26.1a ṛjuricchaṁso vanavadvanuṣyato devayannidadevayantamabhyasat |
2.26.1c suprāvīridvanavatpṛtsu duṣṭaraṁ yajvedayajyorvi bhajāti bhojanam ||
2.26.2a yajasva vīra pra vihi manāyato bhadraṁ manaḥ kṛṇuṣva vṛtratūrye |
2.26.2c haviṣkṛṇuṣva subhago yathāsasi brahmaṇaspaterava ā vṛṇīmahe ||
2.26.3a sa ijjanena sa viśā sa janmanā sa putrairvājaṁ bharate dhanā nṛbhiḥ |
2.26.3c devānāṁ yaḥ pitaramāvivāsati śraddhāmanā haviṣā brahmaṇaspatim ||
2.26.4a yo asmai havyairghṛtavadbhiravidhatpra taṁ prācā nayati brahmaṇaspatiḥ |
2.26.4c uruṣyatīmaṁhaso rakṣatī riṣoṁ'hościdasmā urucakriradbhutaḥ ||
2.27.1a imā gira ādityebhyo ghṛtasnūḥ sanādrājabhyo juhvā juhomi |
2.27.1c śṛṇotu mitro aryamā bhago nastuvijāto varuṇo dakṣo aṁśaḥ ||
2.27.2a imaṁ stomaṁ sakratavo me adya mitro aryamā varuṇo juṣanta |
2.27.2c ādityāsaḥ śucayo dhārapūtā avṛjinā anavadyā ariṣṭāḥ ||
2.27.3a ta ādityāsa uravo gabhīrā adabdhāso dipsanto bhūryakṣāḥ |
2.27.3c antaḥ paśyanti vṛjinota sādhu sarvaṁ rājabhyaḥ paramā cidanti ||
2.27.4a dhārayanta ādityāso jagatsthā devā viśvasya bhuvanasya gopāḥ |
2.27.4c dīrghādhiyo rakṣamāṇā asuryamṛtāvānaścayamānā ṛṇāni ||
2.27.5a vidyāmādityā avaso vo asya yadaryamanbhaya ā cinmayobhu |
2.27.5c yuṣmākaṁ mitrāvaruṇā praṇītau pari śvabhreva duritāni vṛjyām ||
2.27.6a sugo hi vo aryamanmitra panthā anṛkṣaro varuṇa sādhurasti |
2.27.6c tenādityā adhi vocatā no yacchatā no duṣparihantu śarma ||
2.27.7a pipartu no aditī rājaputrāti dveṣāṁsyaryamā sugebhiḥ |
2.27.7c bṛhanmitrasya varuṇasya śarmopa syāma puruvīrā ariṣṭāḥ ||
2.27.8a tisro bhūmīrdhārayantrīm̐ruta dyūntrīṇi vratā vidathe antareṣām |
2.27.8c ṛtenādityā mahi vo mahitvaṁ tadaryamanvaruṇa mitra cāru ||
2.27.9a trī rocanā divyā dhārayanta hiraṇyayāḥ śucayo dhārapūtāḥ |
2.27.9c asvapnajo animiṣā adabdhā uruśaṁsā ṛjave martyāya ||
2.27.10a tvaṁ viśveṣāṁ varuṇāsi rājā ye ca devā asura ye ca martāḥ |
2.27.10c śataṁ no rāsva śarado vicakṣe'śyāmāyūṁṣi sudhitāni pūrvā ||
2.27.11a na dakṣiṇā vi cikite na savyā na prācīnamādityā nota paścā |
2.27.11c pākyā cidvasavo dhīryā cidyuṣmānīto abhayaṁ jyotiraśyām ||
2.27.12a yo rājabhya ṛtanibhyo dadāśa yaṁ vardhayanti puṣṭayaśca nityāḥ |
2.27.12c sa revānyāti prathamo rathena vasudāvā vidatheṣu praśastaḥ ||
2.27.13a śucirapaḥ sūyavasā adabdha upa kṣeti vṛddhavayāḥ suvīraḥ |
2.27.13c nakiṣṭaṁ ghnantyantito na dūrādya ādityānāṁ bhavati praṇītau ||
2.27.14a adite mitra varuṇota mṛḻa yadvo vayaṁ cakṛmā kaccidāgaḥ |
2.27.14c urvaśyāmabhayaṁ jyotirindra mā no dīrghā abhi naśantamisrāḥ ||
2.27.15a ubhe asmai pīpayataḥ samīcī divo vṛṣṭiṁ subhago nāma puṣyan |
2.27.15c ubhā kṣayāvājayanyāti pṛtsūbhāvardhau bhavataḥ sādhū asmai ||
2.27.16a yā vo māyā abhidruhe yajatrāḥ pāśā ādityā ripave vicṛttāḥ |
2.27.16c aśvīva tām̐ ati yeṣaṁ rathenāriṣṭā urāvā śarmantsyāma ||
2.27.17a māhaṁ maghono varuṇa priyasya bhūridāvna ā vidaṁ śūnamāpeḥ |
2.27.17c mā rāyo rājantsuyamādava sthāṁ bṛhadvadema vidathe suvīrāḥ ||
2.28.1a idaṁ kaverādityasya svarājo viśvāni sāntyabhyastu mahnā |
2.28.1c ati yo mandro yajathāya devaḥ sukīrtiṁ bhikṣe varuṇasya bhūreḥ ||
2.28.2a tava vrate subhagāsaḥ syāma svādhyo varuṇa tuṣṭuvāṁsaḥ |
2.28.2c upāyana uṣasāṁ gomatīnāmagnayo na jaramāṇā anu dyūn ||
2.28.3a tava syāma puruvīrasya śarmannuruśaṁsasya varuṇa praṇetaḥ |
2.28.3c yūyaṁ naḥ putrā aditeradabdhā abhi kṣamadhvaṁ yujyāya devāḥ ||
2.28.4a pra sīmādityo asṛjadvidhartām̐ ṛtaṁ sindhavo varuṇasya yanti |
2.28.4c na śrāmyanti na vi mucantyete vayo na paptū raghuyā parijman ||
2.28.5a vi macchrathāya raśanāmivāga ṛdhyāma te varuṇa khāmṛtasya |
2.28.5c mā tantuśchedi vayato dhiyaṁ me mā mātrā śāryapasaḥ pura ṛtoḥ ||
2.28.6a apo su myakṣa varuṇa bhiyasaṁ matsamrāḻṛtāvo'nu mā gṛbhāya |
2.28.6c dāmeva vatsādvi mumugdhyaṁho nahi tvadāre nimiṣaścaneśe ||
2.28.7a mā no vadhairvaruṇa ye ta iṣṭāvenaḥ kṛṇvantamasura bhrīṇanti |
2.28.7c mā jyotiṣaḥ pravasathāni ganma vi ṣū mṛdhaḥ śiśratho jīvase naḥ ||
2.28.8a namaḥ purā te varuṇota nūnamutāparaṁ tuvijāta bravāma |
2.28.8c tve hi kaṁ parvate na śritānyapracyutāni dūḻabha vratāni ||
2.28.9a para ṛṇā sāvīradha matkṛtāni māhaṁ rājannanyakṛtena bhojam |
2.28.9c avyuṣṭā innu bhūyasīruṣāsa ā no jīvānvaruṇa tāsu śādhi ||
2.28.10a yo me rājanyujyo vā sakhā vā svapne bhayaṁ bhīrave mahyamāha |
2.28.10c steno vā yo dipsati no vṛko vā tvaṁ tasmādvaruṇa pāhyasmān ||
2.28.11a māhaṁ maghono varuṇa priyasya bhūridāvna ā vidaṁ śūnamāpeḥ |
2.28.11c mā rāyo rājantsuyamādava sthāṁ bṛhadvadema vidathe suvīrāḥ ||
2.29.1a dhṛtavratā ādityā iṣirā āre matkarta rahasūrivāgaḥ |
2.29.1c śṛṇvato vo varuṇa mitra devā bhadrasya vidvām̐ avase huve vaḥ ||
2.29.2a yūyaṁ devāḥ pramatiryūyamojo yūyaṁ dveṣāṁsi sanutaryuyota |
2.29.2c abhikṣattāro abhi ca kṣamadhvamadyā ca no mṛḻayatāparaṁ ca ||
2.29.3a kimū nu vaḥ kṛṇavāmāpareṇa kiṁ sanena vasava āpyena |
2.29.3c yūyaṁ no mitrāvaruṇādite ca svastimindrāmaruto dadhāta ||
2.29.4a haye devā yūyamidāpayaḥ stha te mṛḻata nādhamānāya mahyam |
2.29.4c mā vo ratho madhyamavāḻṛte bhūnmā yuṣmāvatsvāpiṣu śramiṣma ||
2.29.5a pra va eko mimaya bhūryāgo yanmā piteva kitavaṁ śaśāsa |
2.29.5c āre pāśā āre aghāni devā mā mādhi putre vimiva grabhīṣṭa ||
2.29.6a arvāñco adyā bhavatā yajatrā ā vo hārdi bhayamāno vyayeyam |
2.29.6c trādhvaṁ no devā nijuro vṛkasya trādhvaṁ kartādavapado yajatrāḥ ||
2.29.7a māhaṁ maghono varuṇa priyasya bhūridāvna ā vidaṁ śūnamāpeḥ |
2.29.7c mā rāyo rājantsuyamādava sthāṁ bṛhadvadema vidathe suvīrāḥ ||
2.30.1a ṛtaṁ devāya kṛṇvate savitra indrāyāhighne na ramanta āpaḥ |
2.30.1c aharaharyātyakturapāṁ kiyātyā prathamaḥ sarga āsām ||
2.30.2a yo vṛtrāya sinamatrābhariṣyatpra taṁ janitrī viduṣa uvāca |
2.30.2c patho radantīranu joṣamasmai divedive dhunayo yantyartham ||
2.30.3a ūrdhvo hyasthādadhyantarikṣe'dhā vṛtrāya pra vadhaṁ jabhāra |
2.30.3c mihaṁ vasāna upa hīmadudrottigmāyudho ajayacchatrumindraḥ ||
2.30.4a bṛhaspate tapuṣāśneva vidhya vṛkadvaraso asurasya vīrān |
2.30.4c yathā jaghantha dhṛṣatā purā cidevā jahi śatrumasmākamindra ||
2.30.5a ava kṣipa divo aśmānamuccā yena śatruṁ mandasāno nijūrvāḥ |
2.30.5c tokasya sātau tanayasya bhūrerasmām̐ ardhaṁ kṛṇutādindra gonām ||
2.30.6a pra hi kratuṁ vṛhatho yaṁ vanutho radhrasya stho yajamānasya codau |
2.30.6c indrāsomā yuvamasmām̐ aviṣṭamasminbhayasthe kṛṇutamu lokam ||
2.30.7a na mā tamanna śramannota tandranna vocāma mā sunoteti somam |
2.30.7c yo me pṛṇādyo dadadyo nibodhādyo mā sunvantamupa gobhirāyat ||
2.30.8a sarasvati tvamasmām̐ aviḍḍhi marutvatī dhṛṣatī jeṣi śatrūn |
2.30.8c tyaṁ cicchardhantaṁ taviṣīyamāṇamindro hanti vṛṣabhaṁ śaṇḍikānām ||
2.30.9a yo naḥ sanutya uta vā jighatnurabhikhyāya taṁ tigitena vidhya |
2.30.9c bṛhaspata āyudhairjeṣi śatrūndruhe rīṣantaṁ pari dhehi rājan ||
2.30.10a asmākebhiḥ satvabhiḥ śūra śūrairvīryā kṛdhi yāni te kartvāni |
2.30.10c jyogabhūvannanudhūpitāso hatvī teṣāmā bharā no vasūni ||
2.30.11a taṁ vaḥ śardhaṁ mārutaṁ sumnayurgiropa bruve namasā daivyaṁ janam |
2.30.11c yathā rayiṁ sarvavīraṁ naśāmahā apatyasācaṁ śrutyaṁ divedive ||
2.31.1a asmākaṁ mitrāvaruṇāvataṁ rathamādityai rudrairvasubhiḥ sacābhuvā |
2.31.1c pra yadvayo na paptanvasmanaspari śravasyavo hṛṣīvanto vanarṣadaḥ ||
2.31.2a adha smā na udavatā sajoṣaso rathaṁ devāso abhi vikṣu vājayum |
2.31.2c yadāśavaḥ padyābhistitrato rajaḥ pṛthivyāḥ sānau jaṅghananta pāṇibhiḥ ||
2.31.3a uta sya na indro viśvacarṣaṇirdivaḥ śardhena mārutena sukratuḥ |
2.31.3c anu nu sthātyavṛkābhirūtibhī rathaṁ mahe sanaye vājasātaye ||
2.31.4a uta sya devo bhuvanasya sakṣaṇistvaṣṭā gnābhiḥ sajoṣā jūjuvadratham |
2.31.4c iḻā bhago bṛhaddivota rodasī pūṣā puraṁdhiraśvināvadhā patī ||
2.31.5a uta tye devī subhage mithūdṛśoṣāsānaktā jagatāmapījuvā |
2.31.5c stuṣe yadvāṁ pṛthivi navyasā vacaḥ sthātuśca vayastrivayā upastire ||
2.31.6a uta vaḥ śaṁsamuśijāmiva śmasyahirbudhnyo'ja ekapāduta |
2.31.6c trita ṛbhukṣāḥ savitā cano dadhe'pāṁ napādāśuhemā dhiyā śami ||
2.31.7a etā vo vaśmyudyatā yajatrā atakṣannāyavo navyase sam |
2.31.7c śravasyavo vājaṁ cakānāḥ saptirna rathyo aha dhītimaśyāḥ ||
2.32.1a asya me dyāvāpṛthivī ṛtāyato bhūtamavitrī vacasaḥ siṣāsataḥ |
2.32.1c yayorāyuḥ prataraṁ te idaṁ pura upastute vasūyurvāṁ maho dadhe ||
2.32.2a mā no guhyā ripa āyorahandabhanmā na ābhyo rīradho ducchunābhyaḥ |
2.32.2c mā no vi yauḥ sakhyā viddhi tasya naḥ sumnāyatā manasā tattvemahe ||
2.32.3a aheḻatā manasā śruṣṭimā vaha duhānāṁ dhenuṁ pipyuṣīmasaścatam |
2.32.3c padyābhirāśuṁ vacasā ca vājinaṁ tvāṁ hinomi puruhūta viśvahā ||
2.32.4a rākāmahaṁ suhavāṁ suṣṭutī huve śṛṇotu naḥ subhagā bodhatu tmanā |
2.32.4c sīvyatvapaḥ sūcyācchidyamānayā dadātu vīraṁ śatadāyamukthyam ||
2.32.5a yāste rāke sumatayaḥ supeśaso yābhirdadāsi dāśuṣe vasūni |
2.32.5c tābhirno adya sumanā upāgahi sahasrapoṣaṁ subhage rarāṇā ||
2.32.6a sinīvāli pṛthuṣṭuke yā devānāmasi svasā |
2.32.6c juṣasva havyamāhutaṁ prajāṁ devi didiḍḍhi naḥ ||
2.32.7a yā subāhuḥ svaṅguriḥ suṣūmā bahusūvarī |
2.32.7c tasyai viśpatnyai haviḥ sinīvālyai juhotana ||
2.32.8a yā guṅgūryā sinīvālī yā rākā yā sarasvatī |
2.32.8c indrāṇīmahva ūtaye varuṇānīṁ svastaye ||
2.33.1a ā te pitarmarutāṁ sumnametu mā naḥ sūryasya saṁdṛśo yuyothāḥ |
2.33.1c abhi no vīro arvati kṣameta pra jāyemahi rudra prajābhiḥ ||
2.33.2a tvādattebhī rudra śaṁtamebhiḥ śataṁ himā aśīya bheṣajebhiḥ |
2.33.2c vyasmaddveṣo vitaraṁ vyaṁho vyamīvāścātayasvā viṣūcīḥ ||
2.33.3a śreṣṭho jātasya rudra śriyāsi tavastamastavasāṁ vajrabāho |
2.33.3c parṣi ṇaḥ pāramaṁhasaḥ svasti viśvā abhītī rapaso yuyodhi ||
2.33.4a mā tvā rudra cukrudhāmā namobhirmā duṣṭutī vṛṣabha mā sahūtī |
2.33.4c unno vīrām̐ arpaya bheṣajebhirbhiṣaktamaṁ tvā bhiṣajāṁ śṛṇomi ||
2.33.5a havīmabhirhavate yo havirbhirava stomebhī rudraṁ diṣīya |
2.33.5c ṛdūdaraḥ suhavo mā no asyai babhruḥ suśipro rīradhanmanāyai ||
2.33.6a unmā mamanda vṛṣabho marutvāntvakṣīyasā vayasā nādhamānam |
2.33.6c ghṛṇīva cchāyāmarapā aśīyā vivāseyaṁ rudrasya sumnam ||
2.33.7a kva sya te rudra mṛḻayākurhasto yo asti bheṣajo jalāṣaḥ |
2.33.7c apabhartā rapaso daivyasyābhī nu mā vṛṣabha cakṣamīthāḥ ||
2.33.8a pra babhrave vṛṣabhāya śvitīce maho mahīṁ suṣṭutimīrayāmi |
2.33.8c namasyā kalmalīkinaṁ namobhirgṛṇīmasi tveṣaṁ rudrasya nāma ||
2.33.9a sthirebhiraṅgaiḥ pururūpa ugro babhruḥ śukrebhiḥ pipiśe hiraṇyaiḥ |
2.33.9c īśānādasya bhuvanasya bhūrerna vā u yoṣadrudrādasuryam ||
2.33.10a arhanbibharṣi sāyakāni dhanvārhanniṣkaṁ yajataṁ viśvarūpam |
2.33.10c arhannidaṁ dayase viśvamabhvaṁ na vā ojīyo rudra tvadasti ||
2.33.11a stuhi śrutaṁ gartasadaṁ yuvānaṁ mṛgaṁ na bhīmamupahatnumugram |
2.33.11c mṛḻā jaritre rudra stavāno'nyaṁ te asmanni vapantu senāḥ ||
2.33.12a kumāraścitpitaraṁ vandamānaṁ prati nānāma rudropayantam |
2.33.12c bhūrerdātāraṁ satpatiṁ gṛṇīṣe stutastvaṁ bheṣajā rāsyasme ||
2.33.13a yā vo bheṣajā marutaḥ śucīni yā śaṁtamā vṛṣaṇo yā mayobhu |
2.33.13c yāni manuravṛṇītā pitā nastā śaṁ ca yośca rudrasya vaśmi ||
2.33.14a pari ṇo hetī rudrasya vṛjyāḥ pari tveṣasya durmatirmahī gāt |
2.33.14c ava sthirā maghavadbhyastanuṣva mīḍhvastokāya tanayāya mṛḻa ||
2.33.15a evā babhro vṛṣabha cekitāna yathā deva na hṛṇīṣe na haṁsi |
2.33.15c havanaśrunno rudreha bodhi bṛhadvadema vidathe suvīrāḥ ||
2.34.1a dhārāvarā maruto dhṛṣṇvojaso mṛgā na bhīmāstaviṣībhirarcinaḥ |
2.34.1c agnayo na śuśucānā ṛjīṣiṇo bhṛmiṁ dhamanto apa gā avṛṇvata ||
2.34.2a dyāvo na stṛbhiścitayanta khādino vyabhriyā na dyutayanta vṛṣṭayaḥ |
2.34.2c rudro yadvo maruto rukmavakṣaso vṛṣājani pṛśnyāḥ śukra ūdhani ||
2.34.3a ukṣante aśvām̐ atyām̐ ivājiṣu nadasya karṇaisturayanta āśubhiḥ |
2.34.3c hiraṇyaśiprā maruto davidhvataḥ pṛkṣaṁ yātha pṛṣatībhiḥ samanyavaḥ ||
2.34.4a pṛkṣe tā viśvā bhuvanā vavakṣire mitrāya vā sadamā jīradānavaḥ |
2.34.4c pṛṣadaśvāso anavabhrarādhasa ṛjipyāso na vayuneṣu dhūrṣadaḥ ||
2.34.5a indhanvabhirdhenubhī rapśadūdhabhiradhvasmabhiḥ pathibhirbhrājadṛṣṭayaḥ |
2.34.5c ā haṁsāso na svasarāṇi gantana madhormadāya marutaḥ samanyavaḥ ||
2.34.6a ā no brahmāṇi marutaḥ samanyavo narāṁ na śaṁsaḥ savanāni gantana |
2.34.6c aśvāmiva pipyata dhenumūdhani kartā dhiyaṁ jaritre vājapeśasam ||
2.34.7a taṁ no dāta maruto vājinaṁ ratha āpānaṁ brahma citayaddivedive |
2.34.7c iṣaṁ stotṛbhyo vṛjaneṣu kārave saniṁ medhāmariṣṭaṁ duṣṭaraṁ sahaḥ ||
2.34.8a yadyuñjate maruto rukmavakṣaso'śvānratheṣu bhaga ā sudānavaḥ |
2.34.8c dhenurna śiśve svasareṣu pinvate janāya rātahaviṣe mahīmiṣam ||
2.34.9a yo no maruto vṛkatāti martyo ripurdadhe vasavo rakṣatā riṣaḥ |
2.34.9c vartayata tapuṣā cakriyābhi tamava rudrā aśaso hantanā vadhaḥ ||
2.34.10a citraṁ tadvo maruto yāma cekite pṛśnyā yadūdharapyāpayo duhuḥ |
2.34.10c yadvā nide navamānasya rudriyāstritaṁ jarāya juratāmadābhyāḥ ||
2.34.11a tānvo maho maruta evayāvno viṣṇoreṣasya prabhṛthe havāmahe |
2.34.11c hiraṇyavarṇānkakuhānyatasruco brahmaṇyantaḥ śaṁsyaṁ rādha īmahe ||
2.34.12a te daśagvāḥ prathamā yajñamūhire te no hinvantūṣaso vyuṣṭiṣu |
2.34.12c uṣā na rāmīraruṇairaporṇute maho jyotiṣā śucatā goarṇasā ||
2.34.13a te kṣoṇībhiraruṇebhirnāñjibhī rudrā ṛtasya sadaneṣu vāvṛdhuḥ |
2.34.13c nimeghamānā atyena pājasā suścandraṁ varṇaṁ dadhire supeśasam ||
2.34.14a tām̐ iyāno mahi varūthamūtaya upa ghedenā namasā gṛṇīmasi |
2.34.14c trito na yānpañca hotṝnabhiṣṭaya āvavartadavarāñcakriyāvase ||
2.34.15a yayā radhraṁ pārayathātyaṁho yayā nido muñcatha vanditāram |
2.34.15c arvācī sā maruto yā va ūtiro ṣu vāśreva sumatirjigātu ||
2.35.1a upemasṛkṣi vājayurvacasyāṁ cano dadhīta nādyo giro me |
2.35.1c apāṁ napādāśuhemā kuvitsa supeśasaskarati joṣiṣaddhi ||
2.35.2a imaṁ svasmai hṛda ā sutaṣṭaṁ mantraṁ vocema kuvidasya vedat |
2.35.2c apāṁ napādasuryasya mahnā viśvānyaryo bhuvanā jajāna ||
2.35.3a samanyā yantyupa yantyanyāḥ samānamūrvaṁ nadyaḥ pṛṇanti |
2.35.3c tamū śuciṁ śucayo dīdivāṁsamapāṁ napātaṁ pari tasthurāpaḥ ||
2.35.4a tamasmerā yuvatayo yuvānaṁ marmṛjyamānāḥ pari yantyāpaḥ |
2.35.4c sa śukrebhiḥ śikvabhī revadasme dīdāyānidhmo ghṛtanirṇigapsu ||
2.35.5a asmai tisro avyathyāya nārīrdevāya devīrdidhiṣantyannam |
2.35.5c kṛtā ivopa hi prasarsre apsu sa pīyūṣaṁ dhayati pūrvasūnām ||
2.35.6a aśvasyātra janimāsya ca svardruho riṣaḥ saṁpṛcaḥ pāhi sūrīn |
2.35.6c āmāsu pūrṣu paro apramṛṣyaṁ nārātayo vi naśannānṛtāni ||
2.35.7a sva ā dame sudughā yasya dhenuḥ svadhāṁ pīpāya subhvannamatti |
2.35.7c so apāṁ napādūrjayannapsvantarvasudeyāya vidhate vi bhāti ||
2.35.8a yo apsvā śucinā daivyena ṛtāvājasra urviyā vibhāti |
2.35.8c vayā idanyā bhuvanānyasya pra jāyante vīrudhaśca prajābhiḥ ||
2.35.9a apāṁ napādā hyasthādupasthaṁ jihmānāmūrdhvo vidyutaṁ vasānaḥ |
2.35.9c tasya jyeṣṭhaṁ mahimānaṁ vahantīrhiraṇyavarṇāḥ pari yanti yahvīḥ ||
2.35.10a hiraṇyarūpaḥ sa hiraṇyasaṁdṛgapāṁ napātsedu hiraṇyavarṇaḥ |
2.35.10c hiraṇyayātpari yonerniṣadyā hiraṇyadā dadatyannamasmai ||
2.35.11a tadasyānīkamuta cāru nāmāpīcyaṁ vardhate napturapām |
2.35.11c yamindhate yuvatayaḥ samitthā hiraṇyavarṇaṁ ghṛtamannamasya ||
2.35.12a asmai bahūnāmavamāya sakhye yajñairvidhema namasā havirbhiḥ |
2.35.12c saṁ sānu mārjmi didhiṣāmi bilmairdadhāmyannaiḥ pari vanda ṛgbhiḥ ||
2.35.13a sa īṁ vṛṣājanayattāsu garbhaṁ sa īṁ śiśurdhayati taṁ rihanti |
2.35.13c so apāṁ napādanabhimlātavarṇo'nyasyeveha tanvā viveṣa ||
2.35.14a asminpade parame tasthivāṁsamadhvasmabhirviśvahā dīdivāṁsam |
2.35.14c āpo naptre ghṛtamannaṁ vahantīḥ svayamatkaiḥ pari dīyanti yahvīḥ ||
2.35.15a ayāṁsamagne sukṣitiṁ janāyāyāṁsamu maghavadbhyaḥ suvṛktim |
2.35.15c viśvaṁ tadbhadraṁ yadavanti devā bṛhadvadema vidathe suvīrāḥ ||
2.36.1a tubhyaṁ hinvāno vasiṣṭa gā apo'dhukṣantsīmavibhiradribhirnaraḥ |
2.36.1c pibendra svāhā prahutaṁ vaṣaṭkṛtaṁ hotrādā somaṁ prathamo ya īśiṣe ||
2.36.2a yajñaiḥ saṁmiślāḥ pṛṣatībhirṛṣṭibhiryāmañchubhrāso añjiṣu priyā uta |
2.36.2c āsadyā barhirbharatasya sūnavaḥ potrādā somaṁ pibatā divo naraḥ ||
2.36.3a ameva naḥ suhavā ā hi gantana ni barhiṣi sadatanā raṇiṣṭana |
2.36.3c athā mandasva jujuṣāṇo andhasastvaṣṭardevebhirjanibhiḥ sumadgaṇaḥ ||
2.36.4a ā vakṣi devām̐ iha vipra yakṣi cośanhotarni ṣadā yoniṣu triṣu |
2.36.4c prati vīhi prasthitaṁ somyaṁ madhu pibāgnīdhrāttava bhāgasya tṛpṇuhi ||
2.36.5a eṣa sya te tanvo nṛmṇavardhanaḥ saha ojaḥ pradivi bāhvorhitaḥ |
2.36.5c tubhyaṁ suto maghavantubhyamābhṛtastvamasya brāhmaṇādā tṛpatpiba ||
2.36.6a juṣethāṁ yajñaṁ bodhataṁ havasya me satto hotā nividaḥ pūrvyā anu |
2.36.6c acchā rājānā nama etyāvṛtaṁ praśāstrādā pibataṁ somyaṁ madhu ||
2.37.1a mandasva hotrādanu joṣamandhaso'dhvaryavaḥ sa pūrṇāṁ vaṣṭyāsicam |
2.37.1c tasmā etaṁ bharata tadvaśo dadirhotrātsomaṁ draviṇodaḥ piba ṛtubhiḥ ||
2.37.2a yamu pūrvamahuve tamidaṁ huve sedu havyo dadiryo nāma patyate |
2.37.2c adhvaryubhiḥ prasthitaṁ somyaṁ madhu potrātsomaṁ draviṇodaḥ piba ṛtubhiḥ ||
2.37.3a medyantu te vahnayo yebhirīyase'riṣaṇyanvīḻayasvā vanaspate |
2.37.3c āyūyā dhṛṣṇo abhigūryā tvaṁ neṣṭrātsomaṁ draviṇodaḥ piba ṛtubhiḥ ||
2.37.4a apāddhotrāduta potrādamattota neṣṭrādajuṣata prayo hitam |
2.37.4c turīyaṁ pātramamṛktamamartyaṁ draviṇodāḥ pibatu drāviṇodasaḥ ||
2.37.5a arvāñcamadya yayyaṁ nṛvāhaṇaṁ rathaṁ yuñjāthāmiha vāṁ vimocanam |
2.37.5c pṛṅktaṁ havīṁṣi madhunā hi kaṁ gatamathā somaṁ pibataṁ vājinīvasū ||
2.37.6a joṣyagne samidhaṁ joṣyāhutiṁ joṣi brahma janyaṁ joṣi suṣṭutim |
2.37.6c viśvebhirviśvām̐ ṛtunā vaso maha uśandevām̐ uśataḥ pāyayā haviḥ ||
2.38.1a udu ṣya devaḥ savitā savāya śaśvattamaṁ tadapā vahnirasthāt |
2.38.1c nūnaṁ devebhyo vi hi dhāti ratnamathābhajadvītihotraṁ svastau ||
2.38.2a viśvasya hi śruṣṭaye deva ūrdhvaḥ pra bāhavā pṛthupāṇiḥ sisarti |
2.38.2c āpaścidasya vrata ā nimṛgrā ayaṁ cidvāto ramate parijman ||
2.38.3a āśubhiścidyānvi mucāti nūnamarīramadatamānaṁ cidetoḥ |
2.38.3c ahyarṣūṇāṁ cinnyayām̐ aviṣyāmanu vrataṁ saviturmokyāgāt ||
2.38.4a punaḥ samavyadvitataṁ vayantī madhyā kartornyadhācchakma dhīraḥ |
2.38.4c utsaṁhāyāsthādvyṛtūm̐radardhararamatiḥ savitā deva āgāt ||
2.38.5a nānaukāṁsi duryo viśvamāyurvi tiṣṭhate prabhavaḥ śoko agneḥ |
2.38.5c jyeṣṭhaṁ mātā sūnave bhāgamādhādanvasya ketamiṣitaṁ savitrā ||
2.38.6a samāvavarti viṣṭhito jigīṣurviśveṣāṁ kāmaścaratāmamābhūt |
2.38.6c śaśvām̐ apo vikṛtaṁ hitvyāgādanu vrataṁ saviturdaivyasya ||
2.38.7a tvayā hitamapyamapsu bhāgaṁ dhanvānvā mṛgayaso vi tasthuḥ |
2.38.7c vanāni vibhyo nakirasya tāni vratā devasya saviturminanti ||
2.38.8a yādrādhyaṁ varuṇo yonimapyamaniśitaṁ nimiṣi jarbhurāṇaḥ |
2.38.8c viśvo mārtāṇḍo vrajamā paśurgātsthaśo janmāni savitā vyākaḥ ||
2.38.9a na yasyendro varuṇo na mitro vratamaryamā na minanti rudraḥ |
2.38.9c nārātayastamidaṁ svasti huve devaṁ savitāraṁ namobhiḥ ||
2.38.10a bhagaṁ dhiyaṁ vājayantaḥ puraṁdhiṁ narāśaṁso gnāspatirno avyāḥ |
2.38.10c āye vāmasya saṁgathe rayīṇāṁ priyā devasya savituḥ syāma ||
2.38.11a asmabhyaṁ taddivo adbhyaḥ pṛthivyāstvayā dattaṁ kāmyaṁ rādha ā gāt |
2.38.11c śaṁ yatstotṛbhya āpaye bhavātyuruśaṁsāya savitarjaritre ||
2.39.1a grāvāṇeva tadidarthaṁ jarethe gṛdhreva vṛkṣaṁ nidhimantamaccha |
2.39.1c brahmāṇeva vidatha ukthaśāsā dūteva havyā janyā purutrā ||
2.39.2a prātaryāvāṇā rathyeva vīrājeva yamā varamā sacethe |
2.39.2c mene iva tanvā śumbhamāne daṁpatīva kratuvidā janeṣu ||
2.39.3a śṛṅgeva naḥ prathamā gantamarvākchaphāviva jarbhurāṇā tarobhiḥ |
2.39.3c cakravākeva prati vastorusrārvāñcā yātaṁ rathyeva śakrā ||
2.39.4a nāveva naḥ pārayataṁ yugeva nabhyeva na upadhīva pradhīva |
2.39.4c śvāneva no ariṣaṇyā tanūnāṁ khṛgaleva visrasaḥ pātamasmān ||
2.39.5a vātevājuryā nadyeva rītirakṣī iva cakṣuṣā yātamarvāk |
2.39.5c hastāviva tanve śaṁbhaviṣṭhā pādeva no nayataṁ vasyo accha ||
2.39.6a oṣṭhāviva madhvāsne vadantā stanāviva pipyataṁ jīvase naḥ |
2.39.6c nāseva nastanvo rakṣitārā karṇāviva suśrutā bhūtamasme ||
2.39.7a hasteva śaktimabhi saṁdadī naḥ kṣāmeva naḥ samajataṁ rajāṁsi |
2.39.7c imā giro aśvinā yuṣmayantīḥ kṣṇotreṇeva svadhitiṁ saṁ śiśītam ||
2.39.8a etāni vāmaśvinā vardhanāni brahma stomaṁ gṛtsamadāso akran |
2.39.8c tāni narā jujuṣāṇopa yātaṁ bṛhadvadema vidathe suvīrāḥ ||
2.40.1a somāpūṣaṇā jananā rayīṇāṁ jananā divo jananā pṛthivyāḥ |
2.40.1c jātau viśvasya bhuvanasya gopau devā akṛṇvannamṛtasya nābhim ||
2.40.2a imau devau jāyamānau juṣantemau tamāṁsi gūhatāmajuṣṭā |
2.40.2c ābhyāmindraḥ pakvamāmāsvantaḥ somāpūṣabhyāṁ janadusriyāsu ||
2.40.3a somāpūṣaṇā rajaso vimānaṁ saptacakraṁ rathamaviśvaminvam |
2.40.3c viṣūvṛtaṁ manasā yujyamānaṁ taṁ jinvatho vṛṣaṇā pañcaraśmim ||
2.40.4a divyanyaḥ sadanaṁ cakra uccā pṛthivyāmanyo adhyantarikṣe |
2.40.4c tāvasmabhyaṁ puruvāraṁ purukṣuṁ rāyaspoṣaṁ vi ṣyatāṁ nābhimasme ||
2.40.5a viśvānyanyo bhuvanā jajāna viśvamanyo abhicakṣāṇa eti |
2.40.5c somāpūṣaṇāvavataṁ dhiyaṁ me yuvābhyāṁ viśvāḥ pṛtanā jayema ||
2.40.6a dhiyaṁ pūṣā jinvatu viśvaminvo rayiṁ somo rayipatirdadhātu |
2.40.6c avatu devyaditiranarvā bṛhadvadema vidathe suvīrāḥ ||
2.41.1a vāyo ye te sahasriṇo rathāsastebhirā gahi |
2.41.1c niyutvāntsomapītaye ||
2.41.2a niyutvānvāyavā gahyayaṁ śukro ayāmi te |
2.41.2c gantāsi sunvato gṛham ||
2.41.3a śukrasyādya gavāśira indravāyū niyutvataḥ |
2.41.3c ā yātaṁ pibataṁ narā ||
2.41.4a ayaṁ vāṁ mitrāvaruṇā sutaḥ soma ṛtāvṛdhā |
2.41.4c mamediha śrutaṁ havam ||
2.41.5a rājānāvanabhidruhā dhruve sadasyuttame |
2.41.5c sahasrasthūṇa āsāte ||
2.41.6a tā samrājā ghṛtāsutī ādityā dānunaspatī |
2.41.6c sacete anavahvaram ||
2.41.7a gomadū ṣu nāsatyāśvāvadyātamaśvinā |
2.41.7c vartī rudrā nṛpāyyam ||
2.41.8a na yatparo nāntara ādadharṣadvṛṣaṇvasū |
2.41.8c duḥśaṁso martyo ripuḥ ||
2.41.9a tā na ā voḻhamaśvinā rayiṁ piśaṅgasaṁdṛśam |
2.41.9c dhiṣṇyā varivovidam ||
2.41.10a indro aṅga mahadbhayamabhī ṣadapa cucyavat |
2.41.10c sa hi sthiro vicarṣaṇiḥ ||
2.41.11a indraśca mṛḻayāti no na naḥ paścādaghaṁ naśat |
2.41.11c bhadraṁ bhavāti naḥ puraḥ ||
2.41.12a indra āśābhyaspari sarvābhyo abhayaṁ karat |
2.41.12c jetā śatrūnvicarṣaṇiḥ ||
2.41.13a viśve devāsa ā gata śṛṇutā ma imaṁ havam |
2.41.13c edaṁ barhirni ṣīdata ||
2.41.14a tīvro vo madhumām̐ ayaṁ śunahotreṣu matsaraḥ |
2.41.14c etaṁ pibata kāmyam ||
2.41.15a indrajyeṣṭhā marudgaṇā devāsaḥ pūṣarātayaḥ |
2.41.15c viśve mama śrutā havam ||
2.41.16a ambitame nadītame devitame sarasvati |
2.41.16c apraśastā iva smasi praśastimamba naskṛdhi ||
2.41.17a tve viśvā sarasvati śritāyūṁṣi devyām |
2.41.17c śunahotreṣu matsva prajāṁ devi didiḍḍhi naḥ ||
2.41.18a imā brahma sarasvati juṣasva vājinīvati |
2.41.18c yā te manma gṛtsamadā ṛtāvari priyā deveṣu juhvati ||
2.41.19a pretāṁ yajñasya śaṁbhuvā yuvāmidā vṛṇīmahe |
2.41.19c agniṁ ca havyavāhanam ||
2.41.20a dyāvā naḥ pṛthivī imaṁ sidhramadya divispṛśam |
2.41.20c yajñaṁ deveṣu yacchatām ||
2.41.21a ā vāmupasthamadruhā devāḥ sīdantu yajñiyāḥ |
2.41.21c ihādya somapītaye ||
2.42.1a kanikradajjanuṣaṁ prabruvāṇa iyarti vācamariteva nāvam |
2.42.1c sumaṅgalaśca śakune bhavāsi mā tvā kā cidabhibhā viśvyā vidat ||
2.42.2a mā tvā śyena udvadhīnmā suparṇo mā tvā vidadiṣumānvīro astā |
2.42.2c pitryāmanu pradiśaṁ kanikradatsumaṅgalo bhadravādī vadeha ||
2.42.3a ava kranda dakṣiṇato gṛhāṇāṁ sumaṅgalo bhadravādī śakunte |
2.42.3c mā naḥ stena īśata māghaśaṁso bṛhadvadema vidathe suvīrāḥ ||
2.43.1a pradakṣiṇidabhi gṛṇanti kāravo vayo vadanta ṛtuthā śakuntayaḥ |
2.43.1c ubhe vācau vadati sāmagā iva gāyatraṁ ca traiṣṭubhaṁ cānu rājati ||
2.43.2a udgāteva śakune sāma gāyasi brahmaputra iva savaneṣu śaṁsasi |
2.43.2c vṛṣeva vājī śiśumatīrapītyā sarvato naḥ śakune bhadramā vada viśvato naḥ śakune puṇyamā vada ||
2.43.3a āvadam̐stvaṁ śakune bhadramā vada tūṣṇīmāsīnaḥ sumatiṁ cikiddhi naḥ |
2.43.3c yadutpatanvadasi karkariryathā bṛhadvadema vidathe suvīrāḥ ||
3.1.1a somasya mā tavasaṁ vakṣyagne vahniṁ cakartha vidathe yajadhyai |
3.1.1c devām̐ acchā dīdyadyuñje adriṁ śamāye agne tanvaṁ juṣasva ||
3.1.2a prāñcaṁ yajñaṁ cakṛma vardhatāṁ gīḥ samidbhiragniṁ namasā duvasyan |
3.1.2c divaḥ śaśāsurvidathā kavīnāṁ gṛtsāya cittavase gātumīṣuḥ ||
3.1.3a mayo dadhe medhiraḥ pūtadakṣo divaḥ subandhurjanuṣā pṛthivyāḥ |
3.1.3c avindannu darśatamapsvantardevāso agnimapasi svasṝṇām ||
3.1.4a avardhayantsubhagaṁ sapta yahvīḥ śvetaṁ jajñānamaruṣaṁ mahitvā |
3.1.4c śiśuṁ na jātamabhyāruraśvā devāso agniṁ janimanvapuṣyan ||
3.1.5a śukrebhiraṅgai raja ātatanvānkratuṁ punānaḥ kavibhiḥ pavitraiḥ |
3.1.5c śocirvasānaḥ paryāyurapāṁ śriyo mimīte bṛhatīranūnāḥ ||
3.1.6a vavrājā sīmanadatīradabdhā divo yahvīravasānā anagnāḥ |
3.1.6c sanā atra yuvatayaḥ sayonīrekaṁ garbhaṁ dadhire sapta vāṇīḥ ||
3.1.7a stīrṇā asya saṁhato viśvarūpā ghṛtasya yonau sravathe madhūnām |
3.1.7c asthuratra dhenavaḥ pinvamānā mahī dasmasya mātarā samīcī ||
3.1.8a babhrāṇaḥ sūno sahaso vyadyauddadhānaḥ śukrā rabhasā vapūṁṣi |
3.1.8c ścotanti dhārā madhuno ghṛtasya vṛṣā yatra vāvṛdhe kāvyena ||
3.1.9a pituścidūdharjanuṣā viveda vyasya dhārā asṛjadvi dhenāḥ |
3.1.9c guhā carantaṁ sakhibhiḥ śivebhirdivo yahvībhirna guhā babhūva ||
3.1.10a pituśca garbhaṁ janituśca babhre pūrvīreko adhayatpīpyānāḥ |
3.1.10c vṛṣṇe sapatnī śucaye sabandhū ubhe asmai manuṣye ni pāhi ||
3.1.11a urau mahām̐ anibādhe vavardhāpo agniṁ yaśasaḥ saṁ hi pūrvīḥ |
3.1.11c ṛtasya yonāvaśayaddamūnā jāmīnāmagnirapasi svasṝṇām ||
3.1.12a akro na babhriḥ samithe mahīnāṁ didṛkṣeyaḥ sūnave bhāṛjīkaḥ |
3.1.12c udusriyā janitā yo jajānāpāṁ garbho nṛtamo yahvo agniḥ ||
3.1.13a apāṁ garbhaṁ darśatamoṣadhīnāṁ vanā jajāna subhagā virūpam |
3.1.13c devāsaścinmanasā saṁ hi jagmuḥ paniṣṭhaṁ jātaṁ tavasaṁ duvasyan ||
3.1.14a bṛhanta idbhānavo bhāṛjīkamagniṁ sacanta vidyuto na śukrāḥ |
3.1.14c guheva vṛddhaṁ sadasi sve antarapāra ūrve amṛtaṁ duhānāḥ ||
3.1.15a īḻe ca tvā yajamāno havirbhirīḻe sakhitvaṁ sumatiṁ nikāmaḥ |
3.1.15c devairavo mimīhi saṁ jaritre rakṣā ca no damyebhiranīkaiḥ ||
3.1.16a upakṣetārastava supraṇīte'gne viśvāni dhanyā dadhānāḥ |
3.1.16c suretasā śravasā tuñjamānā abhi ṣyāma pṛtanāyūm̐radevān ||
3.1.17a ā devānāmabhavaḥ keturagne mandro viśvāni kāvyāni vidvān |
3.1.17c prati martām̐ avāsayo damūnā anu devānrathiro yāsi sādhan ||
3.1.18a ni duroṇe amṛto martyānāṁ rājā sasāda vidathāni sādhan |
3.1.18c ghṛtapratīka urviyā vyadyaudagnirviśvāni kāvyāni vidvān ||
3.1.19a ā no gahi sakhyebhiḥ śivebhirmahānmahībhirūtibhiḥ saraṇyan |
3.1.19c asme rayiṁ bahulaṁ saṁtarutraṁ suvācaṁ bhāgaṁ yaśasaṁ kṛdhī naḥ ||
3.1.20a etā te agne janimā sanāni pra pūrvyāya nūtanāni vocam |
3.1.20c mahānti vṛṣṇe savanā kṛtemā janmañjanmannihito jātavedāḥ ||
3.1.21a janmañjanmannihito jātavedā viśvāmitrebhiridhyate ajasraḥ |
3.1.21c tasya vayaṁ sumatau yajñiyasyāpi bhadre saumanase syāma ||
3.1.22a imaṁ yajñaṁ sahasāvantvaṁ no devatrā dhehi sukrato rarāṇaḥ |
3.1.22c pra yaṁsi hotarbṛhatīriṣo no'gne mahi draviṇamā yajasva ||
3.1.23a iḻāmagne purudaṁsaṁ saniṁ goḥ śaśvattamaṁ havamānāya sādha |
3.1.23c syānnaḥ sūnustanayo vijāvāgne sā te sumatirbhūtvasme ||
3.2.1a vaiśvānarāya dhiṣaṇāmṛtāvṛdhe ghṛtaṁ na pūtamagnaye janāmasi |
3.2.1c dvitā hotāraṁ manuṣaśca vāghato dhiyā rathaṁ na kuliśaḥ samṛṇvati ||
3.2.2a sa rocayajjanuṣā rodasī ubhe sa mātrorabhavatputra īḍyaḥ |
3.2.2c havyavāḻagnirajaraścanohito dūḻabho viśāmatithirvibhāvasuḥ ||
3.2.3a kratvā dakṣasya taruṣo vidharmaṇi devāso agniṁ janayanta cittibhiḥ |
3.2.3c rurucānaṁ bhānunā jyotiṣā mahāmatyaṁ na vājaṁ saniṣyannupa bruve ||
3.2.4a ā mandrasya saniṣyanto vareṇyaṁ vṛṇīmahe ahrayaṁ vājamṛgmiyam |
3.2.4c rātiṁ bhṛgūṇāmuśijaṁ kavikratumagniṁ rājantaṁ divyena śociṣā ||
3.2.5a agniṁ sumnāya dadhire puro janā vājaśravasamiha vṛktabarhiṣaḥ |
3.2.5c yatasrucaḥ surucaṁ viśvadevyaṁ rudraṁ yajñānāṁ sādhadiṣṭimapasām ||
3.2.6a pāvakaśoce tava hi kṣayaṁ pari hotaryajñeṣu vṛktabarhiṣo naraḥ |
3.2.6c agne duva icchamānāsa āpyamupāsate draviṇaṁ dhehi tebhyaḥ ||
3.2.7a ā rodasī apṛṇadā svarmahajjātaṁ yadenamapaso adhārayan |
3.2.7c so adhvarāya pari ṇīyate kaviratyo na vājasātaye canohitaḥ ||
3.2.8a namasyata havyadātiṁ svadhvaraṁ duvasyata damyaṁ jātavedasam |
3.2.8c rathīrṛtasya bṛhato vicarṣaṇiragnirdevānāmabhavatpurohitaḥ ||
3.2.9a tisro yahvasya samidhaḥ parijmano'gnerapunannuśijo amṛtyavaḥ |
3.2.9c tāsāmekāmadadhurmartye bhujamu lokamu dve upa jāmimīyatuḥ ||
3.2.10a viśāṁ kaviṁ viśpatiṁ mānuṣīriṣaḥ saṁ sīmakṛṇvantsvadhitiṁ na tejase |
3.2.10c sa udvato nivato yāti veviṣatsa garbhameṣu bhuvaneṣu dīdharat ||
3.2.11a sa jinvate jaṭhareṣu prajajñivānvṛṣā citreṣu nānadanna siṁhaḥ |
3.2.11c vaiśvānaraḥ pṛthupājā amartyo vasu ratnā dayamāno vi dāśuṣe ||
3.2.12a vaiśvānaraḥ pratnathā nākamāruhaddivaspṛṣṭhaṁ bhandamānaḥ sumanmabhiḥ |
3.2.12c sa pūrvavajjanayañjantave dhanaṁ samānamajmaṁ paryeti jāgṛviḥ ||
3.2.13a ṛtāvānaṁ yajñiyaṁ vipramukthyamā yaṁ dadhe mātariśvā divi kṣayam |
3.2.13c taṁ citrayāmaṁ harikeśamīmahe sudītimagniṁ suvitāya navyase ||
3.2.14a śuciṁ na yāmanniṣiraṁ svardṛśaṁ ketuṁ divo rocanasthāmuṣarbudham |
3.2.14c agniṁ mūrdhānaṁ divo apratiṣkutaṁ tamīmahe namasā vājinaṁ bṛhat ||
3.2.15a mandraṁ hotāraṁ śucimadvayāvinaṁ damūnasamukthyaṁ viśvacarṣaṇim |
3.2.15c rathaṁ na citraṁ vapuṣāya darśataṁ manurhitaṁ sadamidrāya īmahe ||
3.3.1a vaiśvānarāya pṛthupājase vipo ratnā vidhanta dharuṇeṣu gātave |
3.3.1c agnirhi devām̐ amṛto duvasyatyathā dharmāṇi sanatā na dūduṣat ||
3.3.2a antardūto rodasī dasma īyate hotā niṣatto manuṣaḥ purohitaḥ |
3.3.2c kṣayaṁ bṛhantaṁ pari bhūṣati dyubhirdevebhiragniriṣito dhiyāvasuḥ ||
3.3.3a ketuṁ yajñānāṁ vidathasya sādhanaṁ viprāso agniṁ mahayanta cittibhiḥ |
3.3.3c apāṁsi yasminnadhi saṁdadhurgirastasmintsumnāni yajamāna ā cake ||
3.3.4a pitā yajñānāmasuro vipaścitāṁ vimānamagnirvayunaṁ ca vāghatām |
3.3.4c ā viveśa rodasī bhūrivarpasā purupriyo bhandate dhāmabhiḥ kaviḥ ||
3.3.5a candramagniṁ candrarathaṁ harivrataṁ vaiśvānaramapsuṣadaṁ svarvidam |
3.3.5c vigāhaṁ tūrṇiṁ taviṣībhirāvṛtaṁ bhūrṇiṁ devāsa iha suśriyaṁ dadhuḥ ||
3.3.6a agnirdevebhirmanuṣaśca jantubhistanvāno yajñaṁ purupeśasaṁ dhiyā |
3.3.6c rathīrantarīyate sādhadiṣṭibhirjīro damūnā abhiśasticātanaḥ ||
3.3.7a agne jarasva svapatya āyunyūrjā pinvasva samiṣo didīhi naḥ |
3.3.7c vayāṁsi jinva bṛhataśca jāgṛva uśigdevānāmasi sukraturvipām ||
3.3.8a viśpatiṁ yahvamatithiṁ naraḥ sadā yantāraṁ dhīnāmuśijaṁ ca vāghatām |
3.3.8c adhvarāṇāṁ cetanaṁ jātavedasaṁ pra śaṁsanti namasā jūtibhirvṛdhe ||
3.3.9a vibhāvā devaḥ suraṇaḥ pari kṣitīragnirbabhūva śavasā sumadrathaḥ |
3.3.9c tasya vratāni bhūripoṣiṇo vayamupa bhūṣema dama ā suvṛktibhiḥ ||
3.3.10a vaiśvānara tava dhāmānyā cake yebhiḥ svarvidabhavo vicakṣaṇa |
3.3.10c jāta āpṛṇo bhuvanāni rodasī agne tā viśvā paribhūrasi tmanā ||
3.3.11a vaiśvānarasya daṁsanābhyo bṛhadariṇādekaḥ svapasyayā kaviḥ |
3.3.11c ubhā pitarā mahayannajāyatāgnirdyāvāpṛthivī bhūriretasā ||
3.4.1a samitsamitsumanā bodhyasme śucāśucā sumatiṁ rāsi vasvaḥ |
3.4.1c ā deva devānyajathāya vakṣi sakhā sakhīntsumanā yakṣyagne ||
3.4.2a yaṁ devāsastrirahannāyajante divedive varuṇo mitro agniḥ |
3.4.2c semaṁ yajñaṁ madhumantaṁ kṛdhī nastanūnapādghṛtayoniṁ vidhantam ||
3.4.3a pra dīdhitirviśvavārā jigāti hotāramiḻaḥ prathamaṁ yajadhyai |
3.4.3c acchā namobhirvṛṣabhaṁ vandadhyai sa devānyakṣadiṣito yajīyān ||
3.4.4a ūrdhvo vāṁ gāturadhvare akāryūrdhvā śocīṁṣi prasthitā rajāṁsi |
3.4.4c divo vā nābhā nyasādi hotā stṛṇīmahi devavyacā vi barhiḥ ||
3.4.5a sapta hotrāṇi manasā vṛṇānā invanto viśvaṁ prati yannṛtena |
3.4.5c nṛpeśaso vidatheṣu pra jātā abhīmaṁ yajñaṁ vi caranta pūrvīḥ ||
3.4.6a ā bhandamāne uṣasā upāke uta smayete tanvā virūpe |
3.4.6c yathā no mitro varuṇo jujoṣadindro marutvām̐ uta vā mahobhiḥ ||
3.4.7a daivyā hotārā prathamā nyṛñje sapta pṛkṣāsaḥ svadhayā madanti |
3.4.7c ṛtaṁ śaṁsanta ṛtamitta āhuranu vrataṁ vratapā dīdhyānāḥ ||
3.4.8a ā bhāratī bhāratībhiḥ sajoṣā iḻā devairmanuṣyebhiragniḥ |
3.4.8c sarasvatī sārasvatebhirarvāktisro devīrbarhiredaṁ sadantu ||
3.4.9a tannasturīpamadha poṣayitnu deva tvaṣṭarvi rarāṇaḥ syasva |
3.4.9c yato vīraḥ karmaṇyaḥ sudakṣo yuktagrāvā jāyate devakāmaḥ ||
3.4.10a vanaspate'va sṛjopa devānagnirhaviḥ śamitā sūdayāti |
3.4.10c sedu hotā satyataro yajāti yathā devānāṁ janimāni veda ||
3.4.11a ā yāhyagne samidhāno arvāṅindreṇa devaiḥ sarathaṁ turebhiḥ |
3.4.11c barhirna āstāmaditiḥ suputrā svāhā devā amṛtā mādayantām ||
3.5.1a pratyagniruṣasaścekitāno'bodhi vipraḥ padavīḥ kavīnām |
3.5.1c pṛthupājā devayadbhiḥ samiddho'pa dvārā tamaso vahnirāvaḥ ||
3.5.2a predvagnirvāvṛdhe stomebhirgīrbhiḥ stotṝṇāṁ namasya ukthaiḥ |
3.5.2c pūrvīrṛtasya saṁdṛśaścakānaḥ saṁ dūto adyauduṣaso viroke ||
3.5.3a adhāyyagnirmānuṣīṣu vikṣvapāṁ garbho mitra ṛtena sādhan |
3.5.3c ā haryato yajataḥ sānvasthādabhūdu vipro havyo matīnām ||
3.5.4a mitro agnirbhavati yatsamiddho mitro hotā varuṇo jātavedāḥ |
3.5.4c mitro adhvaryuriṣiro damūnā mitraḥ sindhūnāmuta parvatānām ||
3.5.5a pāti priyaṁ ripo agraṁ padaṁ veḥ pāti yahvaścaraṇaṁ sūryasya |
3.5.5c pāti nābhā saptaśīrṣāṇamagniḥ pāti devānāmupamādamṛṣvaḥ ||
3.5.6a ṛbhuścakra īḍyaṁ cāru nāma viśvāni devo vayunāni vidvān |
3.5.6c sasasya carma ghṛtavatpadaṁ vestadidagnī rakṣatyaprayucchan ||
3.5.7a ā yonimagnirghṛtavantamasthātpṛthupragāṇamuśantamuśānaḥ |
3.5.7c dīdyānaḥ śucirṛṣvaḥ pāvakaḥ punaḥpunarmātarā navyasī kaḥ ||
3.5.8a sadyo jāta oṣadhībhirvavakṣe yadī vardhanti prasvo ghṛtena |
3.5.8c āpa iva pravatā śumbhamānā uruṣyadagniḥ pitrorupasthe ||
3.5.9a udu ṣṭutaḥ samidhā yahvo adyaudvarṣmandivo adhi nābhā pṛthivyāḥ |
3.5.9c mitro agnirīḍyo mātariśvā dūto vakṣadyajathāya devān ||
3.5.10a udastambhītsamidhā nākamṛṣvo'gnirbhavannuttamo rocanānām |
3.5.10c yadī bhṛgubhyaḥ pari mātariśvā guhā santaṁ havyavāhaṁ samīdhe ||
3.5.11a iḻāmagne purudaṁsaṁ saniṁ goḥ śaśvattamaṁ havamānāya sādha |
3.5.11c syānnaḥ sūnustanayo vijāvāgne sā te sumatirbhūtvasme ||
3.6.1a pra kāravo mananā vacyamānā devadrīcīṁ nayata devayantaḥ |
3.6.1c dakṣiṇāvāḍvājinī prācyeti havirbharantyagnaye ghṛtācī ||
3.6.2a ā rodasī apṛṇā jāyamāna uta pra rikthā adha nu prayajyo |
3.6.2c divaścidagne mahinā pṛthivyā vacyantāṁ te vahnayaḥ saptajihvāḥ ||
3.6.3a dyauśca tvā pṛthivī yajñiyāso ni hotāraṁ sādayante damāya |
3.6.3c yadī viśo mānuṣīrdevayantīḥ prayasvatīrīḻate śukramarciḥ ||
3.6.4a mahāntsadhasthe dhruva ā niṣatto'ntardyāvā māhine haryamāṇaḥ |
3.6.4c āskre sapatnī ajare amṛkte sabardughe urugāyasya dhenū ||
3.6.5a vratā te agne mahato mahāni tava kratvā rodasī ā tatantha |
3.6.5c tvaṁ dūto abhavo jāyamānastvaṁ netā vṛṣabha carṣaṇīnām ||
3.6.6a ṛtasya vā keśinā yogyābhirghṛtasnuvā rohitā dhuri dhiṣva |
3.6.6c athā vaha devāndeva viśvāntsvadhvarā kṛṇuhi jātavedaḥ ||
3.6.7a divaścidā te rucayanta rokā uṣo vibhātīranu bhāsi pūrvīḥ |
3.6.7c apo yadagna uśadhagvaneṣu hoturmandrasya panayanta devāḥ ||
3.6.8a urau vā ye antarikṣe madanti divo vā ye rocane santi devāḥ |
3.6.8c ūmā vā ye suhavāso yajatrā āyemire rathyo agne aśvāḥ ||
3.6.9a aibhiragne sarathaṁ yāhyarvāṅnānārathaṁ vā vibhavo hyaśvāḥ |
3.6.9c patnīvatastriṁśataṁ trīm̐śca devānanuṣvadhamā vaha mādayasva ||
3.6.10a sa hotā yasya rodasī cidurvī yajñaṁyajñamabhi vṛdhe gṛṇītaḥ |
3.6.10c prācī adhvareva tasthatuḥ sumeke ṛtāvarī ṛtajātasya satye ||
3.6.11a iḻāmagne purudaṁsaṁ saniṁ goḥ śaśvattamaṁ havamānāya sādha |
3.6.11c syānnaḥ sūnustanayo vijāvāgne sā te sumatirbhūtvasme ||
3.7.1a pra ya āruḥ śitipṛṣṭhasya dhāserā mātarā viviśuḥ sapta vāṇīḥ |
3.7.1c parikṣitā pitarā saṁ carete pra sarsrāte dīrghamāyuḥ prayakṣe ||
3.7.2a divakṣaso dhenavo vṛṣṇo aśvā devīrā tasthau madhumadvahantīḥ |
3.7.2c ṛtasya tvā sadasi kṣemayantaṁ paryekā carati vartaniṁ gauḥ ||
3.7.3a ā sīmarohatsuyamā bhavantīḥ patiścikitvānrayividrayīṇām |
3.7.3c pra nīlapṛṣṭho atasasya dhāsestā avāsayatpurudhapratīkaḥ ||
3.7.4a mahi tvāṣṭramūrjayantīrajuryaṁ stabhūyamānaṁ vahato vahanti |
3.7.4c vyaṅgebhirdidyutānaḥ sadhastha ekāmiva rodasī ā viveśa ||
3.7.5a jānanti vṛṣṇo aruṣasya śevamuta bradhnasya śāsane raṇanti |
3.7.5c divorucaḥ suruco rocamānā iḻā yeṣāṁ gaṇyā māhinā gīḥ ||
3.7.6a uto pitṛbhyāṁ pravidānu ghoṣaṁ maho mahadbhyāmanayanta śūṣam |
3.7.6c ukṣā ha yatra pari dhānamaktoranu svaṁ dhāma jariturvavakṣa ||
3.7.7a adhvaryubhiḥ pañcabhiḥ sapta viprāḥ priyaṁ rakṣante nihitaṁ padaṁ veḥ |
3.7.7c prāñco madantyukṣaṇo ajuryā devā devānāmanu hi vratā guḥ ||
3.7.8a daivyā hotārā prathamā nyṛñje sapta pṛkṣāsaḥ svadhayā madanti |
3.7.8c ṛtaṁ śaṁsanta ṛtamitta āhuranu vrataṁ vratapā dīdhyānāḥ ||
3.7.9a vṛṣāyante mahe atyāya pūrvīrvṛṣṇe citrāya raśmayaḥ suyāmāḥ |
3.7.9c deva hotarmandrataraścikitvānmaho devānrodasī eha vakṣi ||
3.7.10a pṛkṣaprayajo draviṇaḥ suvācaḥ suketava uṣaso revadūṣuḥ |
3.7.10c uto cidagne mahinā pṛthivyāḥ kṛtaṁ cidenaḥ saṁ mahe daśasya ||
3.7.11a iḻāmagne purudaṁsaṁ saniṁ goḥ śaśvattamaṁ havamānāya sādha |
3.7.11c syānnaḥ sūnustanayo vijāvāgne sā te sumatirbhūtvasme ||
3.8.1a añjanti tvāmadhvare devayanto vanaspate madhunā daivyena |
3.8.1c yadūrdhvastiṣṭhā draviṇeha dhattādyadvā kṣayo māturasyā upasthe ||
3.8.2a samiddhasya śrayamāṇaḥ purastādbrahma vanvāno ajaraṁ suvīram |
3.8.2c āre asmadamatiṁ bādhamāna ucchrayasva mahate saubhagāya ||
3.8.3a ucchrayasva vanaspate varṣmanpṛthivyā adhi |
3.8.3c sumitī mīyamāno varco dhā yajñavāhase ||
3.8.4a yuvā suvāsāḥ parivīta āgātsa u śreyānbhavati jāyamānaḥ |
3.8.4c taṁ dhīrāsaḥ kavaya unnayanti svādhyo manasā devayantaḥ ||
3.8.5a jāto jāyate sudinatve ahnāṁ samarya ā vidathe vardhamānaḥ |
3.8.5c punanti dhīrā apaso manīṣā devayā vipra udiyarti vācam ||
3.8.6a yānvo naro devayanto nimimyurvanaspate svadhitirvā tatakṣa |
3.8.6c te devāsaḥ svaravastasthivāṁsaḥ prajāvadasme didhiṣantu ratnam ||
3.8.7a ye vṛkṇāso adhi kṣami nimitāso yatasrucaḥ |
3.8.7c te no vyantu vāryaṁ devatrā kṣetrasādhasaḥ ||
3.8.8a ādityā rudrā vasavaḥ sunīthā dyāvākṣāmā pṛthivī antarikṣam |
3.8.8c sajoṣaso yajñamavantu devā ūrdhvaṁ kṛṇvantvadhvarasya ketum ||
3.8.9a haṁsā iva śreṇiśo yatānāḥ śukrā vasānāḥ svaravo na āguḥ |
3.8.9c unnīyamānāḥ kavibhiḥ purastāddevā devānāmapi yanti pāthaḥ ||
3.8.10a śṛṅgāṇīvecchṛṅgiṇāṁ saṁ dadṛśre caṣālavantaḥ svaravaḥ pṛthivyām |
3.8.10c vāghadbhirvā vihave śroṣamāṇā asmām̐ avantu pṛtanājyeṣu ||
3.8.11a vanaspate śatavalśo vi roha sahasravalśā vi vayaṁ ruhema |
3.8.11c yaṁ tvāmayaṁ svadhitistejamānaḥ praṇināya mahate saubhagāya ||
3.9.1a sakhāyastvā vavṛmahe devaṁ martāsa ūtaye |
3.9.1c apāṁ napātaṁ subhagaṁ sudīditiṁ supratūrtimanehasam ||
3.9.2a kāyamāno vanā tvaṁ yanmātṝrajagannapaḥ |
3.9.2c na tatte agne pramṛṣe nivartanaṁ yaddūre sannihābhavaḥ ||
3.9.3a ati tṛṣṭaṁ vavakṣithāthaiva sumanā asi |
3.9.3c praprānye yanti paryanya āsate yeṣāṁ sakhye asi śritaḥ ||
3.9.4a īyivāṁsamati sridhaḥ śaśvatīrati saścataḥ |
3.9.4c anvīmavindannicirāso adruho'psu siṁhamiva śritam ||
3.9.5a sasṛvāṁsamiva tmanāgnimitthā tirohitam |
3.9.5c ainaṁ nayanmātariśvā parāvato devebhyo mathitaṁ pari ||
3.9.6a taṁ tvā martā agṛbhṇata devebhyo havyavāhana |
3.9.6c viśvānyadyajñām̐ abhipāsi mānuṣa tava kratvā yaviṣṭhya ||
3.9.7a tadbhadraṁ tava daṁsanā pākāya cicchadayati |
3.9.7c tvāṁ yadagne paśavaḥ samāsate samiddhamapiśarvare ||
3.9.8a ā juhotā svadhvaraṁ śīraṁ pāvakaśociṣam |
3.9.8c āśuṁ dūtamajiraṁ pratnamīḍyaṁ śruṣṭī devaṁ saparyata ||
3.9.9a trīṇi śatā trī sahasrāṇyagniṁ triṁśacca devā nava cāsaparyan |
3.9.9c aukṣanghṛtairastṛṇanbarhirasmā ādiddhotāraṁ nyasādayanta ||
3.10.1a tvāmagne manīṣiṇaḥ samrājaṁ carṣaṇīnām |
3.10.1c devaṁ martāsa indhate samadhvare ||
3.10.2a tvāṁ yajñeṣvṛtvijamagne hotāramīḻate |
3.10.2c gopā ṛtasya dīdihi sve dame ||
3.10.3a sa ghā yaste dadāśati samidhā jātavedase |
3.10.3c so agne dhatte suvīryaṁ sa puṣyati ||
3.10.4a sa keturadhvarāṇāmagnirdevebhirā gamat |
3.10.4c añjānaḥ sapta hotṛbhirhaviṣmate ||
3.10.5a pra hotre pūrvyaṁ vaco'gnaye bharatā bṛhat |
3.10.5c vipāṁ jyotīṁṣi bibhrate na vedhase ||
3.10.6a agniṁ vardhantu no giro yato jāyata ukthyaḥ |
3.10.6c mahe vājāya draviṇāya darśataḥ ||
3.10.7a agne yajiṣṭho adhvare devāndevayate yaja |
3.10.7c hotā mandro vi rājasyati sridhaḥ ||
3.10.8a sa naḥ pāvaka dīdihi dyumadasme suvīryam |
3.10.8c bhavā stotṛbhyo antamaḥ svastaye ||
3.10.9a taṁ tvā viprā vipanyavo jāgṛvāṁsaḥ samindhate |
3.10.9c havyavāhamamartyaṁ sahovṛdham ||
3.11.1a agnirhotā purohito'dhvarasya vicarṣaṇiḥ |
3.11.1c sa veda yajñamānuṣak ||
3.11.2a sa havyavāḻamartya uśigdūtaścanohitaḥ |
3.11.2c agnirdhiyā samṛṇvati ||
3.11.3a agnirdhiyā sa cetati keturyajñasya pūrvyaḥ |
3.11.3c arthaṁ hyasya taraṇi ||
3.11.4a agniṁ sūnuṁ sanaśrutaṁ sahaso jātavedasam |
3.11.4c vahniṁ devā akṛṇvata ||
3.11.5a adābhyaḥ puraetā viśāmagnirmānuṣīṇām |
3.11.5c tūrṇī rathaḥ sadā navaḥ ||
3.11.6a sāhvānviśvā abhiyujaḥ kraturdevānāmamṛktaḥ |
3.11.6c agnistuviśravastamaḥ ||
3.11.7a abhi prayāṁsi vāhasā dāśvām̐ aśnoti martyaḥ |
3.11.7c kṣayaṁ pāvakaśociṣaḥ ||
3.11.8a pari viśvāni sudhitāgneraśyāma manmabhiḥ |
3.11.8c viprāso jātavedasaḥ ||
3.11.9a agne viśvāni vāryā vājeṣu saniṣāmahe |
3.11.9c tve devāsa erire ||
3.12.1a indrāgnī ā gataṁ sutaṁ gīrbhirnabho vareṇyam |
3.12.1c asya pātaṁ dhiyeṣitā ||
3.12.2a indrāgnī jarituḥ sacā yajño jigāti cetanaḥ |
3.12.2c ayā pātamimaṁ sutam ||
3.12.3a indramagniṁ kavicchadā yajñasya jūtyā vṛṇe |
3.12.3c tā somasyeha tṛmpatām ||
3.12.4a tośā vṛtrahaṇā huve sajitvānāparājitā |
3.12.4c indrāgnī vājasātamā ||
3.12.5a pra vāmarcantyukthino nīthāvido jaritāraḥ |
3.12.5c indrāgnī iṣa ā vṛṇe ||
3.12.6a indrāgnī navatiṁ puro dāsapatnīradhūnutam |
3.12.6c sākamekena karmaṇā ||
3.12.7a indrāgnī apasasparyupa pra yanti dhītayaḥ |
3.12.7c ṛtasya pathyā anu ||
3.12.8a indrāgnī taviṣāṇi vāṁ sadhasthāni prayāṁsi ca |
3.12.8c yuvoraptūryaṁ hitam ||
3.12.9a indrāgnī rocanā divaḥ pari vājeṣu bhūṣathaḥ |
3.12.9c tadvāṁ ceti pra vīryam ||
3.13.1a pra vo devāyāgnaye barhiṣṭhamarcāsmai |
3.13.1c gamaddevebhirā sa no yajiṣṭho barhirā sadat ||
3.13.2a ṛtāvā yasya rodasī dakṣaṁ sacanta ūtayaḥ |
3.13.2c haviṣmantastamīḻate taṁ saniṣyanto'vase ||
3.13.3a sa yantā vipra eṣāṁ sa yajñānāmathā hi ṣaḥ |
3.13.3c agniṁ taṁ vo duvasyata dātā yo vanitā magham ||
3.13.4a sa naḥ śarmāṇi vītaye'gniryacchatu śaṁtamā |
3.13.4c yato naḥ pruṣṇavadvasu divi kṣitibhyo apsvā ||
3.13.5a dīdivāṁsamapūrvyaṁ vasvībhirasya dhītibhiḥ |
3.13.5c ṛkvāṇo agnimindhate hotāraṁ viśpatiṁ viśām ||
3.13.6a uta no brahmannaviṣa uktheṣu devahūtamaḥ |
3.13.6c śaṁ naḥ śocā marudvṛdho'gne sahasrasātamaḥ ||
3.13.7a nū no rāsva sahasravattokavatpuṣṭimadvasu |
3.13.7c dyumadagne suvīryaṁ varṣiṣṭhamanupakṣitam ||
3.14.1a ā hotā mandro vidathānyasthātsatyo yajvā kavitamaḥ sa vedhāḥ |
3.14.1c vidyudrathaḥ sahasasputro agniḥ śociṣkeśaḥ pṛthivyāṁ pājo aśret ||
3.14.2a ayāmi te namaüktiṁ juṣasva ṛtāvastubhyaṁ cetate sahasvaḥ |
3.14.2c vidvām̐ ā vakṣi viduṣo ni ṣatsi madhya ā barhirūtaye yajatra ||
3.14.3a dravatāṁ ta uṣasā vājayantī agne vātasya pathyābhiraccha |
3.14.3c yatsīmañjanti pūrvyaṁ havirbhirā vandhureva tasthaturduroṇe ||
3.14.4a mitraśca tubhyaṁ varuṇaḥ sahasvo'gne viśve marutaḥ sumnamarcan |
3.14.4c yacchociṣā sahasasputra tiṣṭhā abhi kṣitīḥ prathayantsūryo nṝn ||
3.14.5a vayaṁ te adya rarimā hi kāmamuttānahastā namasopasadya |
3.14.5c yajiṣṭhena manasā yakṣi devānasredhatā manmanā vipro agne ||
3.14.6a tvaddhi putra sahaso vi pūrvīrdevasya yantyūtayo vi vājāḥ |
3.14.6c tvaṁ dehi sahasriṇaṁ rayiṁ no'drogheṇa vacasā satyamagne ||
3.14.7a tubhyaṁ dakṣa kavikrato yānīmā deva martāso adhvare akarma |
3.14.7c tvaṁ viśvasya surathasya bodhi sarvaṁ tadagne amṛta svadeha ||
3.15.1a vi pājasā pṛthunā śośucāno bādhasva dviṣo rakṣaso amīvāḥ |
3.15.1c suśarmaṇo bṛhataḥ śarmaṇi syāmagnerahaṁ suhavasya praṇītau ||
3.15.2a tvaṁ no asyā uṣaso vyuṣṭau tvaṁ sūra udite bodhi gopāḥ |
3.15.2c janmeva nityaṁ tanayaṁ juṣasva stomaṁ me agne tanvā sujāta ||
3.15.3a tvaṁ nṛcakṣā vṛṣabhānu pūrvīḥ kṛṣṇāsvagne aruṣo vi bhāhi |
3.15.3c vaso neṣi ca parṣi cātyaṁhaḥ kṛdhī no rāya uśijo yaviṣṭha ||
3.15.4a aṣāḻho agne vṛṣabho didīhi puro viśvāḥ saubhagā saṁjigīvān |
3.15.4c yajñasya netā prathamasya pāyorjātavedo bṛhataḥ supraṇīte ||
3.15.5a acchidrā śarma jaritaḥ purūṇi devām̐ acchā dīdyānaḥ sumedhāḥ |
3.15.5c ratho na sasnirabhi vakṣi vājamagne tvaṁ rodasī naḥ sumeke ||
3.15.6a pra pīpaya vṛṣabha jinva vājānagne tvaṁ rodasī naḥ sudoghe |
3.15.6c devebhirdeva surucā rucāno mā no martasya durmatiḥ pari ṣṭhāt ||
3.15.7a iḻāmagne purudaṁsaṁ saniṁ goḥ śaśvattamaṁ havamānāya sādha |
3.15.7c syānnaḥ sūnustanayo vijāvāgne sā te sumatirbhūtvasme ||
3.16.1a ayamagniḥ suvīryasyeśe mahaḥ saubhagasya |
3.16.1c rāya īśe svapatyasya gomata īśe vṛtrahathānām ||
3.16.2a imaṁ naro marutaḥ saścatā vṛdhaṁ yasminrāyaḥ śevṛdhāsaḥ |
3.16.2c abhi ye santi pṛtanāsu dūḍhyo viśvāhā śatrumādabhuḥ ||
3.16.3a sa tvaṁ no rāyaḥ śiśīhi mīḍhvo agne suvīryasya |
3.16.3c tuvidyumna varṣiṣṭhasya prajāvato'namīvasya śuṣmiṇaḥ ||
3.16.4a cakriryo viśvā bhuvanābhi sāsahiścakrirdeveṣvā duvaḥ |
3.16.4c ā deveṣu yatata ā suvīrya ā śaṁsa uta nṛṇām ||
3.16.5a mā no agne'mataye māvīratāyai rīradhaḥ |
3.16.5c māgotāyai sahasasputra mā nide'pa dveṣāṁsyā kṛdhi ||
3.16.6a śagdhi vājasya subhaga prajāvato'gne bṛhato adhvare |
3.16.6c saṁ rāyā bhūyasā sṛja mayobhunā tuvidyumna yaśasvatā ||
3.17.1a samidhyamānaḥ prathamānu dharmā samaktubhirajyate viśvavāraḥ |
3.17.1c śociṣkeśo ghṛtanirṇikpāvakaḥ suyajño agniryajathāya devān ||
3.17.2a yathāyajo hotramagne pṛthivyā yathā divo jātavedaścikitvān |
3.17.2c evānena haviṣā yakṣi devānmanuṣvadyajñaṁ pra tiremamadya ||
3.17.3a trīṇyāyūṁṣi tava jātavedastisra ājānīruṣasaste agne |
3.17.3c tābhirdevānāmavo yakṣi vidvānathā bhava yajamānāya śaṁ yoḥ ||
3.17.4a agniṁ sudītiṁ sudṛśaṁ gṛṇanto namasyāmastveḍyaṁ jātavedaḥ |
3.17.4c tvāṁ dūtamaratiṁ havyavāhaṁ devā akṛṇvannamṛtasya nābhim ||
3.17.5a yastvaddhotā pūrvo agne yajīyāndvitā ca sattā svadhayā ca śaṁbhuḥ |
3.17.5c tasyānu dharma pra yajā cikitvo'thā no dhā adhvaraṁ devavītau ||
3.18.1a bhavā no agne sumanā upetau sakheva sakhye pitareva sādhuḥ |
3.18.1c purudruho hi kṣitayo janānāṁ prati pratīcīrdahatādarātīḥ ||
3.18.2a tapo ṣvagne antarām̐ amitrāntapā śaṁsamararuṣaḥ parasya |
3.18.2c tapo vaso cikitāno acittānvi te tiṣṭhantāmajarā ayāsaḥ ||
3.18.3a idhmenāgna icchamāno ghṛtena juhomi havyaṁ tarase balāya |
3.18.3c yāvadīśe brahmaṇā vandamāna imāṁ dhiyaṁ śataseyāya devīm ||
3.18.4a ucchociṣā sahasasputra stuto bṛhadvayaḥ śaśamāneṣu dhehi |
3.18.4c revadagne viśvāmitreṣu śaṁ yormarmṛjmā te tanvaṁ bhūri kṛtvaḥ ||
3.18.5a kṛdhi ratnaṁ susanitardhanānāṁ sa ghedagne bhavasi yatsamiddhaḥ |
3.18.5c stoturduroṇe subhagasya revatsṛprā karasnā dadhiṣe vapūṁṣi ||
3.19.1a agniṁ hotāraṁ pra vṛṇe miyedhe gṛtsaṁ kaviṁ viśvavidamamūram |
3.19.1c sa no yakṣaddevatātā yajīyānrāye vājāya vanate maghāni ||
3.19.2a pra te agne haviṣmatīmiyarmyacchā sudyumnāṁ rātinīṁ ghṛtācīm |
3.19.2c pradakṣiṇiddevatātimurāṇaḥ saṁ rātibhirvasubhiryajñamaśret ||
3.19.3a sa tejīyasā manasā tvota uta śikṣa svapatyasya śikṣoḥ |
3.19.3c agne rāyo nṛtamasya prabhūtau bhūyāma te suṣṭutayaśca vasvaḥ ||
3.19.4a bhūrīṇi hi tve dadhire anīkāgne devasya yajyavo janāsaḥ |
3.19.4c sa ā vaha devatātiṁ yaviṣṭha śardho yadadya divyaṁ yajāsi ||
3.19.5a yattvā hotāramanajanmiyedhe niṣādayanto yajathāya devāḥ |
3.19.5c sa tvaṁ no agne'viteha bodhyadhi śravāṁsi dhehi nastanūṣu ||
3.20.1a agnimuṣasamaśvinā dadhikrāṁ vyuṣṭiṣu havate vahnirukthaiḥ |
3.20.1c sujyotiṣo naḥ śṛṇvantu devāḥ sajoṣaso adhvaraṁ vāvaśānāḥ ||
3.20.2a agne trī te vājinā trī ṣadhasthā tisraste jihvā ṛtajāta pūrvīḥ |
3.20.2c tisra u te tanvo devavātāstābhirnaḥ pāhi giro aprayucchan ||
3.20.3a agne bhūrīṇi tava jātavedo deva svadhāvo'mṛtasya nāma |
3.20.3c yāśca māyā māyināṁ viśvaminva tve pūrvīḥ saṁdadhuḥ pṛṣṭabandho ||
3.20.4a agnirnetā bhaga iva kṣitīnāṁ daivīnāṁ deva ṛtupā ṛtāvā |
3.20.4c sa vṛtrahā sanayo viśvavedāḥ parṣadviśvāti duritā gṛṇantam ||
3.20.5a dadhikrāmagnimuṣasaṁ ca devīṁ bṛhaspatiṁ savitāraṁ ca devam |
3.20.5c aśvinā mitrāvaruṇā bhagaṁ ca vasūnrudrām̐ ādityām̐ iha huve ||
3.21.1a imaṁ no yajñamamṛteṣu dhehīmā havyā jātavedo juṣasva |
3.21.1c stokānāmagne medaso ghṛtasya hotaḥ prāśāna prathamo niṣadya ||
3.21.2a ghṛtavantaḥ pāvaka te stokāḥ ścotanti medasaḥ |
3.21.2c svadharmandevavītaye śreṣṭhaṁ no dhehi vāryam ||
3.21.3a tubhyaṁ stokā ghṛtaścuto'gne viprāya santya |
3.21.3c ṛṣiḥ śreṣṭhaḥ samidhyase yajñasya prāvitā bhava ||
3.21.4a tubhyaṁ ścotantyadhrigo śacīvaḥ stokāso agne medaso ghṛtasya |
3.21.4c kaviśasto bṛhatā bhānunāgā havyā juṣasva medhira ||
3.21.5a ojiṣṭhaṁ te madhyato meda udbhṛtaṁ pra te vayaṁ dadāmahe |
3.21.5c ścotanti te vaso stokā adhi tvaci prati tāndevaśo vihi ||
3.22.1a ayaṁ so agniryasmintsomamindraḥ sutaṁ dadhe jaṭhare vāvaśānaḥ |
3.22.1c sahasriṇaṁ vājamatyaṁ na saptiṁ sasavāntsantstūyase jātavedaḥ ||
3.22.2a agne yatte divi varcaḥ pṛthivyāṁ yadoṣadhīṣvapsvā yajatra |
3.22.2c yenāntarikṣamurvātatantha tveṣaḥ sa bhānurarṇavo nṛcakṣāḥ ||
3.22.3a agne divo arṇamacchā jigāsyacchā devām̐ ūciṣe dhiṣṇyā ye |
3.22.3c yā rocane parastātsūryasya yāścāvastādupatiṣṭhanta āpaḥ ||
3.22.4a purīṣyāso agnayaḥ prāvaṇebhiḥ sajoṣasaḥ |
3.22.4c juṣantāṁ yajñamadruho'namīvā iṣo mahīḥ ||
3.22.5a iḻāmagne purudaṁsaṁ saniṁ goḥ śaśvattamaṁ havamānāya sādha |
3.22.5c syānnaḥ sūnustanayo vijāvāgne sā te sumatirbhūtvasme ||
3.23.1a nirmathitaḥ sudhita ā sadhasthe yuvā kaviradhvarasya praṇetā |
3.23.1c jūryatsvagnirajaro vaneṣvatrā dadhe amṛtaṁ jātavedāḥ ||
3.23.2a amanthiṣṭāṁ bhāratā revadagniṁ devaśravā devavātaḥ sudakṣam |
3.23.2c agne vi paśya bṛhatābhi rāyeṣāṁ no netā bhavatādanu dyūn ||
3.23.3a daśa kṣipaḥ pūrvyaṁ sīmajījanantsujātaṁ mātṛṣu priyam |
3.23.3c agniṁ stuhi daivavātaṁ devaśravo yo janānāmasadvaśī ||
3.23.4a ni tvā dadhe vara ā pṛthivyā iḻāyāspade sudinatve ahnām |
3.23.4c dṛṣadvatyāṁ mānuṣa āpayāyāṁ sarasvatyāṁ revadagne didīhi ||
3.23.5a iḻāmagne purudaṁsaṁ saniṁ goḥ śaśvattamaṁ havamānāya sādha |
3.23.5c syānnaḥ sūnustanayo vijāvāgne sā te sumatirbhūtvasme ||
3.24.1a agne sahasva pṛtanā abhimātīrapāsya |
3.24.1c duṣṭarastarannarātīrvarco dhā yajñavāhase ||
3.24.2a agna iḻā samidhyase vītihotro amartyaḥ |
3.24.2c juṣasva sū no adhvaram ||
3.24.3a agne dyumnena jāgṛve sahasaḥ sūnavāhuta |
3.24.3c edaṁ barhiḥ sado mama ||
3.24.4a agne viśvebhiragnibhirdevebhirmahayā giraḥ |
3.24.4c yajñeṣu ya u cāyavaḥ ||
3.24.5a agne dā dāśuṣe rayiṁ vīravantaṁ parīṇasam |
3.24.5c śiśīhi naḥ sūnumataḥ ||
3.25.1a agne divaḥ sūnurasi pracetāstanā pṛthivyā uta viśvavedāḥ |
3.25.1c ṛdhagdevām̐ iha yajā cikitvaḥ ||
3.25.2a agniḥ sanoti vīryāṇi vidvāntsanoti vājamamṛtāya bhūṣan |
3.25.2c sa no devām̐ eha vahā purukṣo ||
3.25.3a agnirdyāvāpṛthivī viśvajanye ā bhāti devī amṛte amūraḥ |
3.25.3c kṣayanvājaiḥ puruścandro namobhiḥ ||
3.25.4a agna indraśca dāśuṣo duroṇe sutāvato yajñamihopa yātam |
3.25.4c amardhantā somapeyāya devā ||
3.25.5a agne apāṁ samidhyase duroṇe nityaḥ sūno sahaso jātavedaḥ |
3.25.5c sadhasthāni mahayamāna ūtī ||
3.26.1a vaiśvānaraṁ manasāgniṁ nicāyyā haviṣmanto anuṣatyaṁ svarvidam |
3.26.1c sudānuṁ devaṁ rathiraṁ vasūyavo gīrbhī raṇvaṁ kuśikāso havāmahe ||
3.26.2a taṁ śubhramagnimavase havāmahe vaiśvānaraṁ mātariśvānamukthyam |
3.26.2c bṛhaspatiṁ manuṣo devatātaye vipraṁ śrotāramatithiṁ raghuṣyadam ||
3.26.3a aśvo na krandañjanibhiḥ samidhyate vaiśvānaraḥ kuśikebhiryugeyuge |
3.26.3c sa no agniḥ suvīryaṁ svaśvyaṁ dadhātu ratnamamṛteṣu jāgṛviḥ ||
3.26.4a pra yantu vājāstaviṣībhiragnayaḥ śubhe saṁmiślāḥ pṛṣatīrayukṣata |
3.26.4c bṛhadukṣo maruto viśvavedasaḥ pra vepayanti parvatām̐ adābhyāḥ ||
3.26.5a agniśriyo maruto viśvakṛṣṭaya ā tveṣamugramava īmahe vayam |
3.26.5c te svānino rudriyā varṣanirṇijaḥ siṁhā na heṣakratavaḥ sudānavaḥ ||
3.26.6a vrātaṁvrātaṁ gaṇaṁgaṇaṁ suśastibhiragnerbhāmaṁ marutāmoja īmahe |
3.26.6c pṛṣadaśvāso anavabhrarādhaso gantāro yajñaṁ vidatheṣu dhīrāḥ ||
3.26.7a agnirasmi janmanā jātavedā ghṛtaṁ me cakṣuramṛtaṁ ma āsan |
3.26.7c arkastridhātū rajaso vimāno'jasro gharmo havirasmi nāma ||
3.26.8a tribhiḥ pavitrairapupoddhyarkaṁ hṛdā matiṁ jyotiranu prajānan |
3.26.8c varṣiṣṭhaṁ ratnamakṛta svadhābhirādiddyāvāpṛthivī paryapaśyat ||
3.26.9a śatadhāramutsamakṣīyamāṇaṁ vipaścitaṁ pitaraṁ vaktvānām |
3.26.9c meḻiṁ madantaṁ pitrorupasthe taṁ rodasī pipṛtaṁ satyavācam ||
3.27.1a pra vo vājā abhidyavo haviṣmanto ghṛtācyā |
3.27.1c devāñjigāti sumnayuḥ ||
3.27.2a īḻe agniṁ vipaścitaṁ girā yajñasya sādhanam |
3.27.2c śruṣṭīvānaṁ dhitāvānam ||
3.27.3a agne śakema te vayaṁ yamaṁ devasya vājinaḥ |
3.27.3c ati dveṣāṁsi tarema ||
3.27.4a samidhyamāno adhvare'gniḥ pāvaka īḍyaḥ |
3.27.4c śociṣkeśastamīmahe ||
3.27.5a pṛthupājā amartyo ghṛtanirṇiksvāhutaḥ |
3.27.5c agniryajñasya havyavāṭ ||
3.27.6a taṁ sabādho yatasruca itthā dhiyā yajñavantaḥ |
3.27.6c ā cakruragnimūtaye ||
3.27.7a hotā devo amartyaḥ purastādeti māyayā |
3.27.7c vidathāni pracodayan ||
3.27.8a vājī vājeṣu dhīyate'dhvareṣu pra ṇīyate |
3.27.8c vipro yajñasya sādhanaḥ ||
3.27.9a dhiyā cakre vareṇyo bhūtānāṁ garbhamā dadhe |
3.27.9c dakṣasya pitaraṁ tanā ||
3.27.10a ni tvā dadhe vareṇyaṁ dakṣasyeḻā sahaskṛta |
3.27.10c agne sudītimuśijam ||
3.27.11a agniṁ yanturamapturamṛtasya yoge vanuṣaḥ |
3.27.11c viprā vājaiḥ samindhate ||
3.27.12a ūrjo napātamadhvare dīdivāṁsamupa dyavi |
3.27.12c agnimīḻe kavikratum ||
3.27.13a īḻenyo namasyastirastamāṁsi darśataḥ |
3.27.13c samagniridhyate vṛṣā ||
3.27.14a vṛṣo agniḥ samidhyate'śvo na devavāhanaḥ |
3.27.14c taṁ haviṣmanta īḻate ||
3.27.15a vṛṣaṇaṁ tvā vayaṁ vṛṣanvṛṣaṇaḥ samidhīmahi |
3.27.15c agne dīdyataṁ bṛhat ||
3.28.1a agne juṣasva no haviḥ puroḻāśaṁ jātavedaḥ |
3.28.1c prātaḥsāve dhiyāvaso ||
3.28.2a puroḻā agne pacatastubhyaṁ vā ghā pariṣkṛtaḥ |
3.28.2c taṁ juṣasva yaviṣṭhya ||
3.28.3a agne vīhi puroḻāśamāhutaṁ tiroahnyam |
3.28.3c sahasaḥ sūnurasyadhvare hitaḥ ||
3.28.4a mādhyaṁdine savane jātavedaḥ puroḻāśamiha kave juṣasva |
3.28.4c agne yahvasya tava bhāgadheyaṁ na pra minanti vidatheṣu dhīrāḥ ||
3.28.5a agne tṛtīye savane hi kāniṣaḥ puroḻāśaṁ sahasaḥ sūnavāhutam |
3.28.5c athā deveṣvadhvaraṁ vipanyayā dhā ratnavantamamṛteṣu jāgṛvim ||
3.28.6a agne vṛdhāna āhutiṁ puroḻāśaṁ jātavedaḥ |
3.28.6c juṣasva tiroahnyam ||
3.29.1a astīdamadhimanthanamasti prajananaṁ kṛtam |
3.29.1c etāṁ viśpatnīmā bharāgniṁ manthāma pūrvathā ||
3.29.2a araṇyornihito jātavedā garbha iva sudhito garbhiṇīṣu |
3.29.2c divediva īḍyo jāgṛvadbhirhaviṣmadbhirmanuṣyebhiragniḥ ||
3.29.3a uttānāyāmava bharā cikitvāntsadyaḥ pravītā vṛṣaṇaṁ jajāna |
3.29.3c aruṣastūpo ruśadasya pāja iḻāyāsputro vayune'janiṣṭa ||
3.29.4a iḻāyāstvā pade vayaṁ nābhā pṛthivyā adhi |
3.29.4c jātavedo ni dhīmahyagne havyāya voḻhave ||
3.29.5a manthatā naraḥ kavimadvayantaṁ pracetasamamṛtaṁ supratīkam |
3.29.5c yajñasya ketuṁ prathamaṁ purastādagniṁ naro janayatā suśevam ||
3.29.6a yadī manthanti bāhubhirvi rocate'śvo na vājyaruṣo vaneṣvā |
3.29.6c citro na yāmannaśvinoranivṛtaḥ pari vṛṇaktyaśmanastṛṇā dahan ||
3.29.7a jāto agnī rocate cekitāno vājī vipraḥ kaviśastaḥ sudānuḥ |
3.29.7c yaṁ devāsa īḍyaṁ viśvavidaṁ havyavāhamadadhuradhvareṣu ||
3.29.8a sīda hotaḥ sva u loke cikitvāntsādayā yajñaṁ sukṛtasya yonau |
3.29.8c devāvīrdevānhaviṣā yajāsyagne bṛhadyajamāne vayo dhāḥ ||
3.29.9a kṛṇota dhūmaṁ vṛṣaṇaṁ sakhāyo'sredhanta itana vājamaccha |
3.29.9c ayamagniḥ pṛtanāṣāṭ suvīro yena devāso asahanta dasyūn ||
3.29.10a ayaṁ te yonirṛtviyo yato jāto arocathāḥ |
3.29.10c taṁ jānannagna ā sīdāthā no vardhayā giraḥ ||
3.29.11a tanūnapāducyate garbha āsuro narāśaṁso bhavati yadvijāyate |
3.29.11c mātariśvā yadamimīta mātari vātasya sargo abhavatsarīmaṇi ||
3.29.12a sunirmathā nirmathitaḥ sunidhā nihitaḥ kaviḥ |
3.29.12c agne svadhvarā kṛṇu devāndevayate yaja ||
3.29.13a ajījanannamṛtaṁ martyāso'sremāṇaṁ taraṇiṁ vīḻujambham |
3.29.13c daśa svasāro agruvaḥ samīcīḥ pumāṁsaṁ jātamabhi saṁ rabhante ||
3.29.14a pra saptahotā sanakādarocata māturupasthe yadaśocadūdhani |
3.29.14c na ni miṣati suraṇo divedive yadasurasya jaṭharādajāyata ||
3.29.15a amitrāyudho marutāmiva prayāḥ prathamajā brahmaṇo viśvamidviduḥ |
3.29.15c dyumnavadbrahma kuśikāsa erira ekaeko dame agniṁ samīdhire ||
3.29.16a yadadya tvā prayati yajñe asminhotaścikitvo'vṛṇīmahīha |
3.29.16c dhruvamayā dhruvamutāśamiṣṭhāḥ prajānanvidvām̐ upa yāhi somam ||
3.30.1a icchanti tvā somyāsaḥ sakhāyaḥ sunvanti somaṁ dadhati prayāṁsi |
3.30.1c titikṣante abhiśastiṁ janānāmindra tvadā kaścana hi praketaḥ ||
3.30.2a na te dūre paramā cidrajāṁsyā tu pra yāhi harivo haribhyām |
3.30.2c sthirāya vṛṣṇe savanā kṛtemā yuktā grāvāṇaḥ samidhāne agnau ||
3.30.3a indraḥ suśipro maghavā tarutro mahāvrātastuvikūrmirṛghāvān |
3.30.3c yadugro dhā bādhito martyeṣu kva tyā te vṛṣabha vīryāṇi ||
3.30.4a tvaṁ hi ṣmā cyāvayannacyutānyeko vṛtrā carasi jighnamānaḥ |
3.30.4c tava dyāvāpṛthivī parvatāso'nu vratāya nimiteva tasthuḥ ||
3.30.5a utābhaye puruhūta śravobhireko dṛḻhamavado vṛtrahā san |
3.30.5c ime cidindra rodasī apāre yatsaṁgṛbhṇā maghavankāśiritte ||
3.30.6a pra sū ta indra pravatā haribhyāṁ pra te vajraḥ pramṛṇannetu śatrūn |
3.30.6c jahi pratīco anūcaḥ parāco viśvaṁ satyaṁ kṛṇuhi viṣṭamastu ||
3.30.7a yasmai dhāyuradadhā martyāyābhaktaṁ cidbhajate gehyaṁ saḥ |
3.30.7c bhadrā ta indra sumatirghṛtācī sahasradānā puruhūta rātiḥ ||
3.30.8a sahadānuṁ puruhūta kṣiyantamahastamindra saṁ piṇakkuṇārum |
3.30.8c abhi vṛtraṁ vardhamānaṁ piyārumapādamindra tavasā jaghantha ||
3.30.9a ni sāmanāmiṣirāmindra bhūmiṁ mahīmapārāṁ sadane sasattha |
3.30.9c astabhnāddyāṁ vṛṣabho antarikṣamarṣantvāpastvayeha prasūtāḥ ||
3.30.10a alātṛṇo vala indra vrajo goḥ purā hantorbhayamāno vyāra |
3.30.10c sugānpatho akṛṇonniraje gāḥ prāvanvāṇīḥ puruhūtaṁ dhamantīḥ ||
3.30.11a eko dve vasumatī samīcī indra ā paprau pṛthivīmuta dyām |
3.30.11c utāntarikṣādabhi naḥ samīka iṣo rathīḥ sayujaḥ śūra vājān ||
3.30.12a diśaḥ sūryo na mināti pradiṣṭā divedive haryaśvaprasūtāḥ |
3.30.12c saṁ yadānaḻadhvana ādidaśvairvimocanaṁ kṛṇute tattvasya ||
3.30.13a didṛkṣanta uṣaso yāmannaktorvivasvatyā mahi citramanīkam |
3.30.13c viśve jānanti mahinā yadāgādindrasya karma sukṛtā purūṇi ||
3.30.14a mahi jyotirnihitaṁ vakṣaṇāsvāmā pakvaṁ carati bibhratī gauḥ |
3.30.14c viśvaṁ svādma saṁbhṛtamusriyāyāṁ yatsīmindro adadhādbhojanāya ||
3.30.15a indra dṛhya yāmakośā abhūvanyajñāya śikṣa gṛṇate sakhibhyaḥ |
3.30.15c durmāyavo durevā martyāso niṣaṅgiṇo ripavo hantvāsaḥ ||
3.30.16a saṁ ghoṣaḥ śṛṇve'vamairamitrairjahī nyeṣvaśaniṁ tapiṣṭhām |
3.30.16c vṛścemadhastādvi rujā sahasva jahi rakṣo maghavanrandhayasva ||
3.30.17a udvṛha rakṣaḥ sahamūlamindra vṛścā madhyaṁ pratyagraṁ śṛṇīhi |
3.30.17c ā kīvataḥ salalūkaṁ cakartha brahmadviṣe tapuṣiṁ hetimasya ||
3.30.18a svastaye vājibhiśca praṇetaḥ saṁ yanmahīriṣa āsatsi pūrvīḥ |
3.30.18c rāyo vantāro bṛhataḥ syāmāsme astu bhaga indra prajāvān ||
3.30.19a ā no bhara bhagamindra dyumantaṁ ni te deṣṇasya dhīmahi prareke |
3.30.19c ūrva iva paprathe kāmo asme tamā pṛṇa vasupate vasūnām ||
3.30.20a imaṁ kāmaṁ mandayā gobhiraśvaiścandravatā rādhasā paprathaśca |
3.30.20c svaryavo matibhistubhyaṁ viprā indrāya vāhaḥ kuśikāso akran ||
3.30.21a ā no gotrā dardṛhi gopate gāḥ samasmabhyaṁ sanayo yantu vājāḥ |
3.30.21c divakṣā asi vṛṣabha satyaśuṣmo'smabhyaṁ su maghavanbodhi godāḥ ||
3.30.22a śunaṁ huvema maghavānamindramasminbhare nṛtamaṁ vājasātau |
3.30.22c śṛṇvantamugramūtaye samatsu ghnantaṁ vṛtrāṇi saṁjitaṁ dhanānām ||
3.31.1a śāsadvahnirduhiturnaptyaṁ gādvidvām̐ ṛtasya dīdhitiṁ saparyan |
3.31.1c pitā yatra duhituḥ sekamṛñjantsaṁ śagmyena manasā dadhanve ||
3.31.2a na jāmaye tānvo rikthamāraikcakāra garbhaṁ saniturnidhānam |
3.31.2c yadī mātaro janayanta vahnimanyaḥ kartā sukṛtoranya ṛndhan ||
3.31.3a agnirjajñe juhvā rejamāno mahasputrām̐ aruṣasya prayakṣe |
3.31.3c mahāngarbho mahyā jātameṣāṁ mahī pravṛddharyaśvasya yajñaiḥ ||
3.31.4a abhi jaitrīrasacanta spṛdhānaṁ mahi jyotistamaso nirajānan |
3.31.4c taṁ jānatīḥ pratyudāyannuṣāsaḥ patirgavāmabhavadeka indraḥ ||
3.31.5a vīḻau satīrabhi dhīrā atṛndanprācāhinvanmanasā sapta viprāḥ |
3.31.5c viśvāmavindanpathyāmṛtasya prajānannittā namasā viveśa ||
3.31.6a vidadyadī saramā rugṇamadrermahi pāthaḥ pūrvyaṁ sadhryakkaḥ |
3.31.6c agraṁ nayatsupadyakṣarāṇāmacchā ravaṁ prathamā jānatī gāt ||
3.31.7a agacchadu vipratamaḥ sakhīyannasūdayatsukṛte garbhamadriḥ |
3.31.7c sasāna maryo yuvabhirmakhasyannathābhavadaṅgirāḥ sadyo arcan ||
3.31.8a sataḥsataḥ pratimānaṁ purobhūrviśvā veda janimā hanti śuṣṇam |
3.31.8c pra ṇo divaḥ padavīrgavyurarcantsakhā sakhīm̐ramuñcanniravadyāt ||
3.31.9a ni gavyatā manasā sedurarkaiḥ kṛṇvānāso amṛtatvāya gātum |
3.31.9c idaṁ cinnu sadanaṁ bhūryeṣāṁ yena māsām̐ asiṣāsannṛtena ||
3.31.10a saṁpaśyamānā amadannabhi svaṁ payaḥ pratnasya retaso dughānāḥ |
3.31.10c vi rodasī atapadghoṣa eṣāṁ jāte niṣṭhāmadadhurgoṣu vīrān ||
3.31.11a sa jātebhirvṛtrahā sedu havyairudusriyā asṛjadindro arkaiḥ |
3.31.11c urūcyasmai ghṛtavadbharantī madhu svādma duduhe jenyā gauḥ ||
3.31.12a pitre ciccakruḥ sadanaṁ samasmai mahi tviṣīmatsukṛto vi hi khyan |
3.31.12c viṣkabhnantaḥ skambhanenā janitrī āsīnā ūrdhvaṁ rabhasaṁ vi minvan ||
3.31.13a mahī yadi dhiṣaṇā śiśnathe dhātsadyovṛdhaṁ vibhvaṁ rodasyoḥ |
3.31.13c giro yasminnanavadyāḥ samīcīrviśvā indrāya taviṣīranuttāḥ ||
3.31.14a mahyā te sakhyaṁ vaśmi śaktīrā vṛtraghne niyuto yanti pūrvīḥ |
3.31.14c mahi stotramava āganma sūrerasmākaṁ su maghavanbodhi gopāḥ ||
3.31.15a mahi kṣetraṁ puru ścandraṁ vividvānāditsakhibhyaścarathaṁ samairat |
3.31.15c indro nṛbhirajanaddīdyānaḥ sākaṁ sūryamuṣasaṁ gātumagnim ||
3.31.16a apaścideṣa vibhvo damūnāḥ pra sadhrīcīrasṛjadviśvaścandrāḥ |
3.31.16c madhvaḥ punānāḥ kavibhiḥ pavitrairdyubhirhinvantyaktubhirdhanutrīḥ ||
3.31.17a anu kṛṣṇe vasudhitī jihāte ubhe sūryasya maṁhanā yajatre |
3.31.17c pari yatte mahimānaṁ vṛjadhyai sakhāya indra kāmyā ṛjipyāḥ ||
3.31.18a patirbhava vṛtrahantsūnṛtānāṁ girāṁ viśvāyurvṛṣabho vayodhāḥ |
3.31.18c ā no gahi sakhyebhiḥ śivebhirmahānmahībhirūtibhiḥ saraṇyan ||
3.31.19a tamaṅgirasvannamasā saparyannavyaṁ kṛṇomi sanyase purājām |
3.31.19c druho vi yāhi bahulā adevīḥ svaśca no maghavantsātaye dhāḥ ||
3.31.20a mihaḥ pāvakāḥ pratatā abhūvantsvasti naḥ pipṛhi pāramāsām |
3.31.20c indra tvaṁ rathiraḥ pāhi no riṣo makṣūmakṣū kṛṇuhi gojito naḥ ||
3.31.21a adediṣṭa vṛtrahā gopatirgā antaḥ kṛṣṇām̐ aruṣairdhāmabhirgāt |
3.31.21c pra sūnṛtā diśamāna ṛtena duraśca viśvā avṛṇodapa svāḥ ||
3.31.22a śunaṁ huvema maghavānamindramasminbhare nṛtamaṁ vājasātau |
3.31.22c śṛṇvantamugramūtaye samatsu ghnantaṁ vṛtrāṇi saṁjitaṁ dhanānām ||
3.32.1a indra somaṁ somapate pibemaṁ mādhyaṁdinaṁ savanaṁ cāru yatte |
3.32.1c prapruthyā śipre maghavannṛjīṣinvimucyā harī iha mādayasva ||
3.32.2a gavāśiraṁ manthinamindra śukraṁ pibā somaṁ rarimā te madāya |
3.32.2c brahmakṛtā mārutenā gaṇena sajoṣā rudraistṛpadā vṛṣasva ||
3.32.3a ye te śuṣmaṁ ye taviṣīmavardhannarcanta indra marutasta ojaḥ |
3.32.3c mādhyaṁdine savane vajrahasta pibā rudrebhiḥ sagaṇaḥ suśipra ||
3.32.4a ta innvasya madhumadvivipra indrasya śardho maruto ya āsan |
3.32.4c yebhirvṛtrasyeṣito vivedāmarmaṇo manyamānasya marma ||
3.32.5a manuṣvadindra savanaṁ juṣāṇaḥ pibā somaṁ śaśvate vīryāya |
3.32.5c sa ā vavṛtsva haryaśva yajñaiḥ saraṇyubhirapo arṇā sisarṣi ||
3.32.6a tvamapo yaddha vṛtraṁ jaghanvām̐ atyām̐ iva prāsṛjaḥ sartavājau |
3.32.6c śayānamindra caratā vadhena vavrivāṁsaṁ pari devīradevam ||
3.32.7a yajāma innamasā vṛddhamindraṁ bṛhantamṛṣvamajaraṁ yuvānam |
3.32.7c yasya priye mamaturyajñiyasya na rodasī mahimānaṁ mamāte ||
3.32.8a indrasya karma sukṛtā purūṇi vratāni devā na minanti viśve |
3.32.8c dādhāra yaḥ pṛthivīṁ dyāmutemāṁ jajāna sūryamuṣasaṁ sudaṁsāḥ ||
3.32.9a adrogha satyaṁ tava tanmahitvaṁ sadyo yajjāto apibo ha somam |
3.32.9c na dyāva indra tavasasta ojo nāhā na māsāḥ śarado varanta ||
3.32.10a tvaṁ sadyo apibo jāta indra madāya somaṁ parame vyoman |
3.32.10c yaddha dyāvāpṛthivī āviveśīrathābhavaḥ pūrvyaḥ kārudhāyāḥ ||
3.32.11a ahannahiṁ pariśayānamarṇa ojāyamānaṁ tuvijāta tavyān |
3.32.11c na te mahitvamanu bhūdadha dyauryadanyayā sphigyā kṣāmavasthāḥ ||
3.32.12a yajño hi ta indra vardhano bhūduta priyaḥ sutasomo miyedhaḥ |
3.32.12c yajñena yajñamava yajñiyaḥ sanyajñaste vajramahihatya āvat ||
3.32.13a yajñenendramavasā cakre arvāgainaṁ sumnāya navyase vavṛtyām |
3.32.13c yaḥ stomebhirvāvṛdhe pūrvyebhiryo madhyamebhiruta nūtanebhiḥ ||
3.32.14a viveṣa yanmā dhiṣaṇā jajāna stavai purā pāryādindramahnaḥ |
3.32.14c aṁhaso yatra pīparadyathā no nāveva yāntamubhaye havante ||
3.32.15a āpūrṇo asya kalaśaḥ svāhā sekteva kośaṁ sisice pibadhyai |
3.32.15c samu priyā āvavṛtranmadāya pradakṣiṇidabhi somāsa indram ||
3.32.16a na tvā gabhīraḥ puruhūta sindhurnādrayaḥ pari ṣanto varanta |
3.32.16c itthā sakhibhya iṣito yadindrā dṛḻhaṁ cidarujo gavyamūrvam ||
3.32.17a śunaṁ huvema maghavānamindramasminbhare nṛtamaṁ vājasātau |
3.32.17c śṛṇvantamugramūtaye samatsu ghnantaṁ vṛtrāṇi saṁjitaṁ dhanānām ||
3.33.1a pra parvatānāmuśatī upasthādaśve iva viṣite hāsamāne |
3.33.1c gāveva śubhre mātarā rihāṇe vipāṭ chutudrī payasā javete ||
3.33.2a indreṣite prasavaṁ bhikṣamāṇe acchā samudraṁ rathyeva yāthaḥ |
3.33.2c samārāṇe ūrmibhiḥ pinvamāne anyā vāmanyāmapyeti śubhre ||
3.33.3a acchā sindhuṁ mātṛtamāmayāsaṁ vipāśamurvīṁ subhagāmaganma |
3.33.3c vatsamiva mātarā saṁrihāṇe samānaṁ yonimanu saṁcarantī ||
3.33.4a enā vayaṁ payasā pinvamānā anu yoniṁ devakṛtaṁ carantīḥ |
3.33.4c na vartave prasavaḥ sargataktaḥ kiṁyurvipro nadyo johavīti ||
3.33.5a ramadhvaṁ me vacase somyāya ṛtāvarīrupa muhūrtamevaiḥ |
3.33.5c pra sindhumacchā bṛhatī manīṣāvasyurahve kuśikasya sūnuḥ ||
3.33.6a indro asmām̐ aradadvajrabāhurapāhanvṛtraṁ paridhiṁ nadīnām |
3.33.6c devo'nayatsavitā supāṇistasya vayaṁ prasave yāma urvīḥ ||
3.33.7a pravācyaṁ śaśvadhā vīryaṁ tadindrasya karma yadahiṁ vivṛścat |
3.33.7c vi vajreṇa pariṣado jaghānāyannāpo'yanamicchamānāḥ ||
3.33.8a etadvaco jaritarmāpi mṛṣṭhā ā yatte ghoṣānuttarā yugāni |
3.33.8c uktheṣu kāro prati no juṣasva mā no ni kaḥ puruṣatrā namaste ||
3.33.9a o ṣu svasāraḥ kārave śṛṇota yayau vo dūrādanasā rathena |
3.33.9c ni ṣū namadhvaṁ bhavatā supārā adhoakṣāḥ sindhavaḥ srotyābhiḥ ||
3.33.10a ā te kāro śṛṇavāmā vacāṁsi yayātha dūrādanasā rathena |
3.33.10c ni te naṁsai pīpyāneva yoṣā maryāyeva kanyā śaśvacai te ||
3.33.11a yadaṅga tvā bharatāḥ saṁtareyurgavyangrāma iṣita indrajūtaḥ |
3.33.11c arṣādaha prasavaḥ sargatakta ā vo vṛṇe sumatiṁ yajñiyānām ||
3.33.12a atāriṣurbharatā gavyavaḥ samabhakta vipraḥ sumatiṁ nadīnām |
3.33.12c pra pinvadhvamiṣayantīḥ surādhā ā vakṣaṇāḥ pṛṇadhvaṁ yāta śībham ||
3.33.13a udva ūrmiḥ śamyā hantvāpo yoktrāṇi muñcata |
3.33.13c māduṣkṛtau vyenasāghnyau śūnamāratām ||
3.34.1a indraḥ pūrbhidātiraddāsamarkairvidadvasurdayamāno vi śatrūn |
3.34.1c brahmajūtastanvā vāvṛdhāno bhūridātra āpṛṇadrodasī ubhe ||
3.34.2a makhasya te taviṣasya pra jūtimiyarmi vācamamṛtāya bhūṣan |
3.34.2c indra kṣitīnāmasi mānuṣīṇāṁ viśāṁ daivīnāmuta pūrvayāvā ||
3.34.3a indro vṛtramavṛṇocchardhanītiḥ pra māyināmaminādvarpaṇītiḥ |
3.34.3c ahanvyaṁsamuśadhagvaneṣvāvirdhenā akṛṇodrāmyāṇām ||
3.34.4a indraḥ svarṣā janayannahāni jigāyośigbhiḥ pṛtanā abhiṣṭiḥ |
3.34.4c prārocayanmanave ketumahnāmavindajjyotirbṛhate raṇāya ||
3.34.5a indrastujo barhaṇā ā viveśa nṛvaddadhāno naryā purūṇi |
3.34.5c acetayaddhiya imā jaritre premaṁ varṇamatiracchukramāsām ||
3.34.6a maho mahāni panayantyasyendrasya karma sukṛtā purūṇi |
3.34.6c vṛjanena vṛjināntsaṁ pipeṣa māyābhirdasyūm̐rabhibhūtyojāḥ ||
3.34.7a yudhendro mahnā varivaścakāra devebhyaḥ satpatiścarṣaṇiprāḥ |
3.34.7c vivasvataḥ sadane asya tāni viprā ukthebhiḥ kavayo gṛṇanti ||
3.34.8a satrāsāhaṁ vareṇyaṁ sahodāṁ sasavāṁsaṁ svarapaśca devīḥ |
3.34.8c sasāna yaḥ pṛthivīṁ dyāmutemāmindraṁ madantyanu dhīraṇāsaḥ ||
3.34.9a sasānātyām̐ uta sūryaṁ sasānendraḥ sasāna purubhojasaṁ gām |
3.34.9c hiraṇyayamuta bhogaṁ sasāna hatvī dasyūnprāryaṁ varṇamāvat ||
3.34.10a indra oṣadhīrasanodahāni vanaspatīm̐rasanodantarikṣam |
3.34.10c bibheda valaṁ nunude vivāco'thābhavaddamitābhikratūnām ||
3.34.11a śunaṁ huvema maghavānamindramasminbhare nṛtamaṁ vājasātau |
3.34.11c śṛṇvantamugramūtaye samatsu ghnantaṁ vṛtrāṇi saṁjitaṁ dhanānām ||
3.35.1a tiṣṭhā harī ratha ā yujyamānā yāhi vāyurna niyuto no accha |
3.35.1c pibāsyandho abhisṛṣṭo asme indra svāhā rarimā te madāya ||
3.35.2a upājirā puruhūtāya saptī harī rathasya dhūrṣvā yunajmi |
3.35.2c dravadyathā saṁbhṛtaṁ viśvataścidupemaṁ yajñamā vahāta indram ||
3.35.3a upo nayasva vṛṣaṇā tapuṣpotemava tvaṁ vṛṣabha svadhāvaḥ |
3.35.3c grasetāmaśvā vi muceha śoṇā divedive sadṛśīraddhi dhānāḥ ||
3.35.4a brahmaṇā te brahmayujā yunajmi harī sakhāyā sadhamāda āśū |
3.35.4c sthiraṁ rathaṁ sukhamindrādhitiṣṭhanprajānanvidvām̐ upa yāhi somam ||
3.35.5a mā te harī vṛṣaṇā vītapṛṣṭhā ni rīramanyajamānāso anye |
3.35.5c atyāyāhi śaśvato vayaṁ te'raṁ sutebhiḥ kṛṇavāma somaiḥ ||
3.35.6a tavāyaṁ somastvamehyarvāṅchaśvattamaṁ sumanā asya pāhi |
3.35.6c asminyajñe barhiṣyā niṣadyā dadhiṣvemaṁ jaṭhara indumindra ||
3.35.7a stīrṇaṁ te barhiḥ suta indra somaḥ kṛtā dhānā attave te haribhyām |
3.35.7c tadokase puruśākāya vṛṣṇe marutvate tubhyaṁ rātā havīṁṣi ||
3.35.8a imaṁ naraḥ parvatāstubhyamāpaḥ samindra gobhirmadhumantamakran |
3.35.8c tasyāgatyā sumanā ṛṣva pāhi prajānanvidvānpathyā anu svāḥ ||
3.35.9a yām̐ ābhajo maruta indra some ye tvāmavardhannabhavangaṇaste |
3.35.9c tebhiretaṁ sajoṣā vāvaśāno'gneḥ piba jihvayā somamindra ||
3.35.10a indra piba svadhayā citsutasyāgnervā pāhi jihvayā yajatra |
3.35.10c adhvaryorvā prayataṁ śakra hastāddhoturvā yajñaṁ haviṣo juṣasva ||
3.35.11a śunaṁ huvema maghavānamindramasminbhare nṛtamaṁ vājasātau |
3.35.11c śṛṇvantamugramūtaye samatsu ghnantaṁ vṛtrāṇi saṁjitaṁ dhanānām ||
3.36.1a imāmū ṣu prabhṛtiṁ sātaye dhāḥ śaśvacchaśvadūtibhiryādamānaḥ |
3.36.1c sutesute vāvṛdhe vardhanebhiryaḥ karmabhirmahadbhiḥ suśruto bhūt ||
3.36.2a indrāya somāḥ pradivo vidānā ṛbhuryebhirvṛṣaparvā vihāyāḥ |
3.36.2c prayamyamānānprati ṣū gṛbhāyendra piba vṛṣadhūtasya vṛṣṇaḥ ||
3.36.3a pibā vardhasva tava ghā sutāsa indra somāsaḥ prathamā uteme |
3.36.3c yathāpibaḥ pūrvyām̐ indra somām̐ evā pāhi panyo adyā navīyān ||
3.36.4a mahām̐ amatro vṛjane virapśyugraṁ śavaḥ patyate dhṛṣṇvojaḥ |
3.36.4c nāha vivyāca pṛthivī canainaṁ yatsomāso haryaśvamamandan ||
3.36.5a mahām̐ ugro vāvṛdhe vīryāya samācakre vṛṣabhaḥ kāvyena |
3.36.5c indro bhago vājadā asya gāvaḥ pra jāyante dakṣiṇā asya pūrvīḥ ||
3.36.6a pra yatsindhavaḥ prasavaṁ yathāyannāpaḥ samudraṁ rathyeva jagmuḥ |
3.36.6c ataścidindraḥ sadaso varīyānyadīṁ somaḥ pṛṇati dugdho aṁśuḥ ||
3.36.7a samudreṇa sindhavo yādamānā indrāya somaṁ suṣutaṁ bharantaḥ |
3.36.7c aṁśuṁ duhanti hastino bharitrairmadhvaḥ punanti dhārayā pavitraiḥ ||
3.36.8a hradā iva kukṣayaḥ somadhānāḥ samī vivyāca savanā purūṇi |
3.36.8c annā yadindraḥ prathamā vyāśa vṛtraṁ jaghanvām̐ avṛṇīta somam ||
3.36.9a ā tū bhara mākiretatpari ṣṭhādvidmā hi tvā vasupatiṁ vasūnām |
3.36.9c indra yatte māhinaṁ datramastyasmabhyaṁ taddharyaśva pra yandhi ||
3.36.10a asme pra yandhi maghavannṛjīṣinnindra rāyo viśvavārasya bhūreḥ |
3.36.10c asme śataṁ śarado jīvase dhā asme vīrāñchaśvata indra śiprin ||
3.36.11a śunaṁ huvema maghavānamindramasminbhare nṛtamaṁ vājasātau |
3.36.11c śṛṇvantamugramūtaye samatsu ghnantaṁ vṛtrāṇi saṁjitaṁ dhanānām ||
3.37.1a vārtrahatyāya śavase pṛtanāṣāhyāya ca |
3.37.1c indra tvā vartayāmasi ||
3.37.2a arvācīnaṁ su te mana uta cakṣuḥ śatakrato |
3.37.2c indra kṛṇvantu vāghataḥ ||
3.37.3a nāmāni te śatakrato viśvābhirgīrbhirīmahe |
3.37.3c indrābhimātiṣāhye ||
3.37.4a puruṣṭutasya dhāmabhiḥ śatena mahayāmasi |
3.37.4c indrasya carṣaṇīdhṛtaḥ ||
3.37.5a indraṁ vṛtrāya hantave puruhūtamupa bruve |
3.37.5c bhareṣu vājasātaye ||
3.37.6a vājeṣu sāsahirbhava tvāmīmahe śatakrato |
3.37.6c indra vṛtrāya hantave ||
3.37.7a dyumneṣu pṛtanājye pṛtsutūrṣu śravaḥsu ca |
3.37.7c indra sākṣvābhimātiṣu ||
3.37.8a śuṣmintamaṁ na ūtaye dyumninaṁ pāhi jāgṛvim |
3.37.8c indra somaṁ śatakrato ||
3.37.9a indriyāṇi śatakrato yā te janeṣu pañcasu |
3.37.9c indra tāni ta ā vṛṇe ||
3.37.10a agannindra śravo bṛhaddyumnaṁ dadhiṣva duṣṭaram |
3.37.10c utte śuṣmaṁ tirāmasi ||
3.37.11a arvāvato na ā gahyatho śakra parāvataḥ |
3.37.11c u loko yaste adriva indreha tata ā gahi ||
3.38.1a abhi taṣṭeva dīdhayā manīṣāmatyo na vājī sudhuro jihānaḥ |
3.38.1c abhi priyāṇi marmṛśatparāṇi kavīm̐ricchāmi saṁdṛśe sumedhāḥ ||
3.38.2a inota pṛccha janimā kavīnāṁ manodhṛtaḥ sukṛtastakṣata dyām |
3.38.2c imā u te praṇyo vardhamānā manovātā adha nu dharmaṇi gman ||
3.38.3a ni ṣīmidatra guhyā dadhānā uta kṣatrāya rodasī samañjan |
3.38.3c saṁ mātrābhirmamire yemururvī antarmahī samṛte dhāyase dhuḥ ||
3.38.4a ātiṣṭhantaṁ pari viśve abhūṣañchriyo vasānaścarati svarociḥ |
3.38.4c mahattadvṛṣṇo asurasya nāmā viśvarūpo amṛtāni tasthau ||
3.38.5a asūta pūrvo vṛṣabho jyāyānimā asya śurudhaḥ santi pūrvīḥ |
3.38.5c divo napātā vidathasya dhībhiḥ kṣatraṁ rājānā pradivo dadhāthe ||
3.38.6a trīṇi rājānā vidathe purūṇi pari viśvāni bhūṣathaḥ sadāṁsi |
3.38.6c apaśyamatra manasā jaganvānvrate gandharvām̐ api vāyukeśān ||
3.38.7a tadinnvasya vṛṣabhasya dhenorā nāmabhirmamire sakmyaṁ goḥ |
3.38.7c anyadanyadasuryaṁ vasānā ni māyino mamire rūpamasmin ||
3.38.8a tadinnvasya saviturnakirme hiraṇyayīmamatiṁ yāmaśiśret |
3.38.8c ā suṣṭutī rodasī viśvaminve apīva yoṣā janimāni vavre ||
3.38.9a yuvaṁ pratnasya sādhatho maho yaddaivī svastiḥ pari ṇaḥ syātam |
3.38.9c gopājihvasya tasthuṣo virūpā viśve paśyanti māyinaḥ kṛtāni ||
3.38.10a śunaṁ huvema maghavānamindramasminbhare nṛtamaṁ vājasātau |
3.38.10c śṛṇvantamugramūtaye samatsu ghnantaṁ vṛtrāṇi saṁjitaṁ dhanānām ||
3.39.1a indraṁ matirhṛda ā vacyamānācchā patiṁ stomataṣṭā jigāti |
3.39.1c yā jāgṛvirvidathe śasyamānendra yatte jāyate viddhi tasya ||
3.39.2a divaścidā pūrvyā jāyamānā vi jāgṛvirvidathe śasyamānā |
3.39.2c bhadrā vastrāṇyarjunā vasānā seyamasme sanajā pitryā dhīḥ ||
3.39.3a yamā cidatra yamasūrasūta jihvāyā agraṁ patadā hyasthāt |
3.39.3c vapūṁṣi jātā mithunā sacete tamohanā tapuṣo budhna etā ||
3.39.4a nakireṣāṁ ninditā martyeṣu ye asmākaṁ pitaro goṣu yodhāḥ |
3.39.4c indra eṣāṁ dṛṁhitā māhināvānudgotrāṇi sasṛje daṁsanāvān ||
3.39.5a sakhā ha yatra sakhibhirnavagvairabhijñvā satvabhirgā anugman |
3.39.5c satyaṁ tadindro daśabhirdaśagvaiḥ sūryaṁ viveda tamasi kṣiyantam ||
3.39.6a indro madhu saṁbhṛtamusriyāyāṁ padvadviveda śaphavanname goḥ |
3.39.6c guhā hitaṁ guhyaṁ gūḻhamapsu haste dadhe dakṣiṇe dakṣiṇāvān ||
3.39.7a jyotirvṛṇīta tamaso vijānannāre syāma duritādabhīke |
3.39.7c imā giraḥ somapāḥ somavṛddha juṣasvendra purutamasya kāroḥ ||
3.39.8a jyotiryajñāya rodasī anu ṣyādāre syāma duritasya bhūreḥ |
3.39.8c bhūri ciddhi tujato martyasya supārāso vasavo barhaṇāvat ||
3.39.9a śunaṁ huvema maghavānamindramasminbhare nṛtamaṁ vājasātau |
3.39.9c śṛṇvantamugramūtaye samatsu ghnantaṁ vṛtrāṇi saṁjitaṁ dhanānām ||
3.40.1a indra tvā vṛṣabhaṁ vayaṁ sute some havāmahe |
3.40.1c sa pāhi madhvo andhasaḥ ||
3.40.2a indra kratuvidaṁ sutaṁ somaṁ harya puruṣṭuta |
3.40.2c pibā vṛṣasva tātṛpim ||
3.40.3a indra pra ṇo dhitāvānaṁ yajñaṁ viśvebhirdevebhiḥ |
3.40.3c tira stavāna viśpate ||
3.40.4a indra somāḥ sutā ime tava pra yanti satpate |
3.40.4c kṣayaṁ candrāsa indavaḥ ||
3.40.5a dadhiṣvā jaṭhare sutaṁ somamindra vareṇyam |
3.40.5c tava dyukṣāsa indavaḥ ||
3.40.6a girvaṇaḥ pāhi naḥ sutaṁ madhordhārābhirajyase |
3.40.6c indra tvādātamidyaśaḥ ||
3.40.7a abhi dyumnāni vanina indraṁ sacante akṣitā |
3.40.7c pītvī somasya vāvṛdhe ||
3.40.8a arvāvato na ā gahi parāvataśca vṛtrahan |
3.40.8c imā juṣasva no giraḥ ||
3.40.9a yadantarā parāvatamarvāvataṁ ca hūyase |
3.40.9c indreha tata ā gahi ||
3.41.1a ā tū na indra madryagghuvānaḥ somapītaye |
3.41.1c haribhyāṁ yāhyadrivaḥ ||
3.41.2a satto hotā na ṛtviyastistire barhirānuṣak |
3.41.2c ayujranprātaradrayaḥ ||
3.41.3a imā brahma brahmavāhaḥ kriyanta ā barhiḥ sīda |
3.41.3c vīhi śūra puroḻāśam ||
3.41.4a rārandhi savaneṣu ṇa eṣu stomeṣu vṛtrahan |
3.41.4c uktheṣvindra girvaṇaḥ ||
3.41.5a matayaḥ somapāmuruṁ rihanti śavasaspatim |
3.41.5c indraṁ vatsaṁ na mātaraḥ ||
3.41.6a sa mandasvā hyandhaso rādhase tanvā mahe |
3.41.6c na stotāraṁ nide karaḥ ||
3.41.7a vayamindra tvāyavo haviṣmanto jarāmahe |
3.41.7c uta tvamasmayurvaso ||
3.41.8a māre asmadvi mumuco haripriyārvāṅyāhi |
3.41.8c indra svadhāvo matsveha ||
3.41.9a arvāñcaṁ tvā sukhe rathe vahatāmindra keśinā |
3.41.9c ghṛtasnū barhirāsade ||
3.42.1a upa naḥ sutamā gahi somamindra gavāśiram |
3.42.1c haribhyāṁ yaste asmayuḥ ||
3.42.2a tamindra madamā gahi barhiḥṣṭhāṁ grāvabhiḥ sutam |
3.42.2c kuvinnvasya tṛpṇavaḥ ||
3.42.3a indramitthā giro mamācchāguriṣitā itaḥ |
3.42.3c āvṛte somapītaye ||
3.42.4a indraṁ somasya pītaye stomairiha havāmahe |
3.42.4c ukthebhiḥ kuvidāgamat ||
3.42.5a indra somāḥ sutā ime tāndadhiṣva śatakrato |
3.42.5c jaṭhare vājinīvaso ||
3.42.6a vidmā hi tvā dhanaṁjayaṁ vājeṣu dadhṛṣaṁ kave |
3.42.6c adhā te sumnamīmahe ||
3.42.7a imamindra gavāśiraṁ yavāśiraṁ ca naḥ piba |
3.42.7c āgatyā vṛṣabhiḥ sutam ||
3.42.8a tubhyedindra sva okye somaṁ codāmi pītaye |
3.42.8c eṣa rārantu te hṛdi ||
3.42.9a tvāṁ sutasya pītaye pratnamindra havāmahe |
3.42.9c kuśikāso avasyavaḥ ||
3.43.1a ā yāhyarvāṅupa vandhureṣṭhāstavedanu pradivaḥ somapeyam |
3.43.1c priyā sakhāyā vi mucopa barhistvāmime havyavāho havante ||
3.43.2a ā yāhi pūrvīrati carṣaṇīrām̐ arya āśiṣa upa no haribhyām |
3.43.2c imā hi tvā matayaḥ stomataṣṭā indra havante sakhyaṁ juṣāṇāḥ ||
3.43.3a ā no yajñaṁ namovṛdhaṁ sajoṣā indra deva haribhiryāhi tūyam |
3.43.3c ahaṁ hi tvā matibhirjohavīmi ghṛtaprayāḥ sadhamāde madhūnām ||
3.43.4a ā ca tvāmetā vṛṣaṇā vahāto harī sakhāyā sudhurā svaṅgā |
3.43.4c dhānāvadindraḥ savanaṁ juṣāṇaḥ sakhā sakhyuḥ śṛṇavadvandanāni ||
3.43.5a kuvinmā gopāṁ karase janasya kuvidrājānaṁ maghavannṛjīṣin |
3.43.5c kuvinma ṛṣiṁ papivāṁsaṁ sutasya kuvinme vasvo amṛtasya śikṣāḥ ||
3.43.6a ā tvā bṛhanto harayo yujānā arvāgindra sadhamādo vahantu |
3.43.6c pra ye dvitā diva ṛñjantyātāḥ susaṁmṛṣṭāso vṛṣabhasya mūrāḥ ||
3.43.7a indra piba vṛṣadhūtasya vṛṣṇa ā yaṁ te śyena uśate jabhāra |
3.43.7c yasya made cyāvayasi pra kṛṣṭīryasya made apa gotrā vavartha ||
3.43.8a śunaṁ huvema maghavānamindramasminbhare nṛtamaṁ vājasātau |
3.43.8c śṛṇvantamugramūtaye samatsu ghnantaṁ vṛtrāṇi saṁjitaṁ dhanānām ||
3.44.1a ayaṁ te astu haryataḥ soma ā haribhiḥ sutaḥ |
3.44.1c juṣāṇa indra haribhirna ā gahyā tiṣṭha haritaṁ ratham ||
3.44.2a haryannuṣasamarcayaḥ sūryaṁ haryannarocayaḥ |
3.44.2c vidvām̐ścikitvānharyaśva vardhasa indra viśvā abhi śriyaḥ ||
3.44.3a dyāmindro haridhāyasaṁ pṛthivīṁ harivarpasam |
3.44.3c adhārayaddharitorbhūri bhojanaṁ yayorantarhariścarat ||
3.44.4a jajñāno harito vṛṣā viśvamā bhāti rocanam |
3.44.4c haryaśvo haritaṁ dhatta āyudhamā vajraṁ bāhvorharim ||
3.44.5a indro haryantamarjunaṁ vajraṁ śukrairabhīvṛtam |
3.44.5c apāvṛṇoddharibhiradribhiḥ sutamudgā haribhirājata ||
3.45.1a ā mandrairindra haribhiryāhi mayūraromabhiḥ |
3.45.1c mā tvā ke cinni yamanviṁ na pāśino'ti dhanveva tām̐ ihi ||
3.45.2a vṛtrakhādo valaṁrujaḥ purāṁ darmo apāmajaḥ |
3.45.2c sthātā rathasya haryorabhisvara indro dṛḻhā cidārujaḥ ||
3.45.3a gambhīrām̐ udadhīm̐riva kratuṁ puṣyasi gā iva |
3.45.3c pra sugopā yavasaṁ dhenavo yathā hradaṁ kulyā ivāśata ||
3.45.4a ā nastujaṁ rayiṁ bharāṁśaṁ na pratijānate |
3.45.4c vṛkṣaṁ pakvaṁ phalamaṅkīva dhūnuhīndra saṁpāraṇaṁ vasu ||
3.45.5a svayurindra svarāḻasi smaddiṣṭiḥ svayaśastaraḥ |
3.45.5c sa vāvṛdhāna ojasā puruṣṭuta bhavā naḥ suśravastamaḥ ||
3.46.1a yudhmasya te vṛṣabhasya svarāja ugrasya yūnaḥ sthavirasya ghṛṣveḥ |
3.46.1c ajūryato vajriṇo vīryāṇīndra śrutasya mahato mahāni ||
3.46.2a mahām̐ asi mahiṣa vṛṣṇyebhirdhanaspṛdugra sahamāno anyān |
3.46.2c eko viśvasya bhuvanasya rājā sa yodhayā ca kṣayayā ca janān ||
3.46.3a pra mātrābhī ririce rocamānaḥ pra devebhirviśvato apratītaḥ |
3.46.3c pra majmanā diva indraḥ pṛthivyāḥ prorormaho antarikṣādṛjīṣī ||
3.46.4a uruṁ gabhīraṁ januṣābhyugraṁ viśvavyacasamavataṁ matīnām |
3.46.4c indraṁ somāsaḥ pradivi sutāsaḥ samudraṁ na sravata ā viśanti ||
3.46.5a yaṁ somamindra pṛthivīdyāvā garbhaṁ na mātā bibhṛtastvāyā |
3.46.5c taṁ te hinvanti tamu te mṛjantyadhvaryavo vṛṣabha pātavā u ||
3.47.1a marutvām̐ indra vṛṣabho raṇāya pibā somamanuṣvadhaṁ madāya |
3.47.1c ā siñcasva jaṭhare madhva ūrmiṁ tvaṁ rājāsi pradivaḥ sutānām ||
3.47.2a sajoṣā indra sagaṇo marudbhiḥ somaṁ piba vṛtrahā śūra vidvān |
3.47.2c jahi śatrūm̐rapa mṛdho nudasvāthābhayaṁ kṛṇuhi viśvato naḥ ||
3.47.3a uta ṛtubhirṛtupāḥ pāhi somamindra devebhiḥ sakhibhiḥ sutaṁ naḥ |
3.47.3c yām̐ ābhajo maruto ye tvānvahanvṛtramadadhustubhyamojaḥ ||
3.47.4a ye tvāhihatye maghavannavardhanye śāmbare harivo ye gaviṣṭau |
3.47.4c ye tvā nūnamanumadanti viprāḥ pibendra somaṁ sagaṇo marudbhiḥ ||
3.47.5a marutvantaṁ vṛṣabhaṁ vāvṛdhānamakavāriṁ divyaṁ śāsamindram |
3.47.5c viśvāsāhamavase nūtanāyograṁ sahodāmiha taṁ huvema ||
3.48.1a sadyo ha jāto vṛṣabhaḥ kanīnaḥ prabhartumāvadandhasaḥ sutasya |
3.48.1c sādhoḥ piba pratikāmaṁ yathā te rasāśiraḥ prathamaṁ somyasya ||
3.48.2a yajjāyathāstadaharasya kāmeṁ'śoḥ pīyūṣamapibo giriṣṭhām |
3.48.2c taṁ te mātā pari yoṣā janitrī mahaḥ piturdama āsiñcadagre ||
3.48.3a upasthāya mātaramannamaiṭṭa tigmamapaśyadabhi somamūdhaḥ |
3.48.3c prayāvayannacaradgṛtso anyānmahāni cakre purudhapratīkaḥ ||
3.48.4a ugrasturāṣāḻabhibhūtyojā yathāvaśaṁ tanvaṁ cakra eṣaḥ |
3.48.4c tvaṣṭāramindro januṣābhibhūyāmuṣyā somamapibaccamūṣu ||
3.48.5a śunaṁ huvema maghavānamindramasminbhare nṛtamaṁ vājasātau |
3.48.5c śṛṇvantamugramūtaye samatsu ghnantaṁ vṛtrāṇi saṁjitaṁ dhanānām ||
3.49.1a śaṁsā mahāmindraṁ yasminviśvā ā kṛṣṭayaḥ somapāḥ kāmamavyan |
3.49.1c yaṁ sukratuṁ dhiṣaṇe vibhvataṣṭaṁ ghanaṁ vṛtrāṇāṁ janayanta devāḥ ||
3.49.2a yaṁ nu nakiḥ pṛtanāsu svarājaṁ dvitā tarati nṛtamaṁ hariṣṭhām |
3.49.2c inatamaḥ satvabhiryo ha śūṣaiḥ pṛthujrayā aminādāyurdasyoḥ ||
3.49.3a sahāvā pṛtsu taraṇirnārvā vyānaśī rodasī mehanāvān |
3.49.3c bhago na kāre havyo matīnāṁ piteva cāruḥ suhavo vayodhāḥ ||
3.49.4a dhartā divo rajasaspṛṣṭa ūrdhvo ratho na vāyurvasubhirniyutvān |
3.49.4c kṣapāṁ vastā janitā sūryasya vibhaktā bhāgaṁ dhiṣaṇeva vājam ||
3.49.5a śunaṁ huvema maghavānamindramasminbhare nṛtamaṁ vājasātau |
3.49.5c śṛṇvantamugramūtaye samatsu ghnantaṁ vṛtrāṇi saṁjitaṁ dhanānām ||
3.50.1a indraḥ svāhā pibatu yasya soma āgatyā tumro vṛṣabho marutvān |
3.50.1c oruvyacāḥ pṛṇatāmebhirannairāsya havistanvaḥ kāmamṛdhyāḥ ||
3.50.2a ā te saparyū javase yunajmi yayoranu pradivaḥ śruṣṭimāvaḥ |
3.50.2c iha tvā dheyurharayaḥ suśipra pibā tvasya suṣutasya cāroḥ ||
3.50.3a gobhirmimikṣuṁ dadhire supāramindraṁ jyaiṣṭhyāya dhāyase gṛṇānāḥ |
3.50.3c mandānaḥ somaṁ papivām̐ ṛjīṣintsamasmabhyaṁ purudhā gā iṣaṇya ||
3.50.4a imaṁ kāmaṁ mandayā gobhiraśvaiścandravatā rādhasā paprathaśca |
3.50.4c svaryavo matibhistubhyaṁ viprā indrāya vāhaḥ kuśikāso akran ||
3.50.5a śunaṁ huvema maghavānamindramasminbhare nṛtamaṁ vājasātau |
3.50.5c śṛṇvantamugramūtaye samatsu ghnantaṁ vṛtrāṇi saṁjitaṁ dhanānām ||
3.51.1a carṣaṇīdhṛtaṁ maghavānamukthyamindraṁ giro bṛhatīrabhyanūṣata |
3.51.1c vāvṛdhānaṁ puruhūtaṁ suvṛktibhiramartyaṁ jaramāṇaṁ divedive ||
3.51.2a śatakratumarṇavaṁ śākinaṁ naraṁ giro ma indramupa yanti viśvataḥ |
3.51.2c vājasaniṁ pūrbhidaṁ tūrṇimapturaṁ dhāmasācamabhiṣācaṁ svarvidam ||
3.51.3a ākare vasorjaritā panasyate'nehasaḥ stubha indro duvasyati |
3.51.3c vivasvataḥ sadana ā hi pipriye satrāsāhamabhimātihanaṁ stuhi ||
3.51.4a nṛṇāmu tvā nṛtamaṁ gīrbhirukthairabhi pra vīramarcatā sabādhaḥ |
3.51.4c saṁ sahase purumāyo jihīte namo asya pradiva eka īśe ||
3.51.5a pūrvīrasya niṣṣidho martyeṣu purū vasūni pṛthivī bibharti |
3.51.5c indrāya dyāva oṣadhīrutāpo rayiṁ rakṣanti jīrayo vanāni ||
3.51.6a tubhyaṁ brahmāṇi gira indra tubhyaṁ satrā dadhire harivo juṣasva |
3.51.6c bodhyāpiravaso nūtanasya sakhe vaso jaritṛbhyo vayo dhāḥ ||
3.51.7a indra marutva iha pāhi somaṁ yathā śāryāte apibaḥ sutasya |
3.51.7c tava praṇītī tava śūra śarmannā vivāsanti kavayaḥ suyajñāḥ ||
3.51.8a sa vāvaśāna iha pāhi somaṁ marudbhirindra sakhibhiḥ sutaṁ naḥ |
3.51.8c jātaṁ yattvā pari devā abhūṣanmahe bharāya puruhūta viśve ||
3.51.9a aptūrye maruta āpireṣo'mandannindramanu dātivārāḥ |
3.51.9c tebhiḥ sākaṁ pibatu vṛtrakhādaḥ sutaṁ somaṁ dāśuṣaḥ sve sadhasthe ||
3.51.10a idaṁ hyanvojasā sutaṁ rādhānāṁ pate |
3.51.10c pibā tvasya girvaṇaḥ ||
3.51.11a yaste anu svadhāmasatsute ni yaccha tanvam |
3.51.11c sa tvā mamattu somyam ||
3.51.12a pra te aśnotu kukṣyoḥ prendra brahmaṇā śiraḥ |
3.51.12c pra bāhū śūra rādhase ||
3.52.1a dhānāvantaṁ karambhiṇamapūpavantamukthinam |
3.52.1c indra prātarjuṣasva naḥ ||
3.52.2a puroḻāśaṁ pacatyaṁ juṣasvendrā gurasva ca |
3.52.2c tubhyaṁ havyāni sisrate ||
3.52.3a puroḻāśaṁ ca no ghaso joṣayāse giraśca naḥ |
3.52.3c vadhūyuriva yoṣaṇām ||
3.52.4a puroḻāśaṁ sanaśruta prātaḥsāve juṣasva naḥ |
3.52.4c indra kraturhi te bṛhan ||
3.52.5a mādhyaṁdinasya savanasya dhānāḥ puroḻāśamindra kṛṣveha cārum |
3.52.5c pra yatstotā jaritā tūrṇyartho vṛṣāyamāṇa upa gīrbhirīṭṭe ||
3.52.6a tṛtīye dhānāḥ savane puruṣṭuta puroḻāśamāhutaṁ māmahasva naḥ |
3.52.6c ṛbhumantaṁ vājavantaṁ tvā kave prayasvanta upa śikṣema dhītibhiḥ ||
3.52.7a pūṣaṇvate te cakṛmā karambhaṁ harivate haryaśvāya dhānāḥ |
3.52.7c apūpamaddhi sagaṇo marudbhiḥ somaṁ piba vṛtrahā śūra vidvān ||
3.52.8a prati dhānā bharata tūyamasmai puroḻāśaṁ vīratamāya nṛṇām |
3.52.8c divedive sadṛśīrindra tubhyaṁ vardhantu tvā somapeyāya dhṛṣṇo ||
3.53.1a indrāparvatā bṛhatā rathena vāmīriṣa ā vahataṁ suvīrāḥ |
3.53.1c vītaṁ havyānyadhvareṣu devā vardhethāṁ gīrbhiriḻayā madantā ||
3.53.2a tiṣṭhā su kaṁ maghavanmā parā gāḥ somasya nu tvā suṣutasya yakṣi |
3.53.2c piturna putraḥ sicamā rabhe ta indra svādiṣṭhayā girā śacīvaḥ ||
3.53.3a śaṁsāvādhvaryo prati me gṛṇīhīndrāya vāhaḥ kṛṇavāva juṣṭam |
3.53.3c edaṁ barhiryajamānasya sīdāthā ca bhūdukthamindrāya śastam ||
3.53.4a jāyedastaṁ maghavantsedu yonistadittvā yuktā harayo vahantu |
3.53.4c yadā kadā ca sunavāma somamagniṣṭvā dūto dhanvātyaccha ||
3.53.5a parā yāhi maghavannā ca yāhīndra bhrātarubhayatrā te artham |
3.53.5c yatrā rathasya bṛhato nidhānaṁ vimocanaṁ vājino rāsabhasya ||
3.53.6a apāḥ somamastamindra pra yāhi kalyāṇīrjāyā suraṇaṁ gṛhe te |
3.53.6c yatrā rathasya bṛhato nidhānaṁ vimocanaṁ vājino dakṣiṇāvat ||
3.53.7a ime bhojā aṅgiraso virūpā divasputrāso asurasya vīrāḥ |
3.53.7c viśvāmitrāya dadato maghāni sahasrasāve pra tiranta āyuḥ ||
3.53.8a rūpaṁrūpaṁ maghavā bobhavīti māyāḥ kṛṇvānastanvaṁ pari svām |
3.53.8c triryaddivaḥ pari muhūrtamāgātsvairmantrairanṛtupā ṛtāvā ||
3.53.9a mahām̐ ṛṣirdevajā devajūto'stabhnātsindhumarṇavaṁ nṛcakṣāḥ |
3.53.9c viśvāmitro yadavahatsudāsamapriyāyata kuśikebhirindraḥ ||
3.53.10a haṁsā iva kṛṇutha ślokamadribhirmadanto gīrbhiradhvare sute sacā |
3.53.10c devebhirviprā ṛṣayo nṛcakṣaso vi pibadhvaṁ kuśikāḥ somyaṁ madhu ||
3.53.11a upa preta kuśikāścetayadhvamaśvaṁ rāye pra muñcatā sudāsaḥ |
3.53.11c rājā vṛtraṁ jaṅghanatprāgapāgudagathā yajāte vara ā pṛthivyāḥ ||
3.53.12a ya ime rodasī ubhe ahamindramatuṣṭavam |
3.53.12c viśvāmitrasya rakṣati brahmedaṁ bhārataṁ janam ||
3.53.13a viśvāmitrā arāsata brahmendrāya vajriṇe |
3.53.13c karadinnaḥ surādhasaḥ ||
3.53.14a kiṁ te kṛṇvanti kīkaṭeṣu gāvo nāśiraṁ duhre na tapanti gharmam |
3.53.14c ā no bhara pramagandasya vedo naicāśākhaṁ maghavanrandhayā naḥ ||
3.53.15a sasarparīramatiṁ bādhamānā bṛhanmimāya jamadagnidattā |
3.53.15c ā sūryasya duhitā tatāna śravo deveṣvamṛtamajuryam ||
3.53.16a sasarparīrabharattūyamebhyo'dhi śravaḥ pāñcajanyāsu kṛṣṭiṣu |
3.53.16c sā pakṣyā navyamāyurdadhānā yāṁ me palastijamadagnayo daduḥ ||
3.53.17a sthirau gāvau bhavatāṁ vīḻurakṣo meṣā vi varhi mā yugaṁ vi śāri |
3.53.17c indraḥ pātalye dadatāṁ śarītorariṣṭaneme abhi naḥ sacasva ||
3.53.18a balaṁ dhehi tanūṣu no balamindrānaḻutsu naḥ |
3.53.18c balaṁ tokāya tanayāya jīvase tvaṁ hi baladā asi ||
3.53.19a abhi vyayasva khadirasya sāramojo dhehi spandane śiṁśapāyām |
3.53.19c akṣa vīḻo vīḻita vīḻayasva mā yāmādasmādava jīhipo naḥ ||
3.53.20a ayamasmānvanaspatirmā ca hā mā ca rīriṣat |
3.53.20c svastyā gṛhebhya āvasā ā vimocanāt ||
3.53.21a indrotibhirbahulābhirno adya yācchreṣṭhābhirmaghavañchūra jinva |
3.53.21c yo no dveṣṭyadharaḥ saspadīṣṭa yamu dviṣmastamu prāṇo jahātu ||
3.53.22a paraśuṁ cidvi tapati śimbalaṁ cidvi vṛścati |
3.53.22c ukhā cidindra yeṣantī prayastā phenamasyati ||
3.53.23a na sāyakasya cikite janāso lodhaṁ nayanti paśu manyamānāḥ |
3.53.23c nāvājinaṁ vājinā hāsayanti na gardabhaṁ puro aśvānnayanti ||
3.53.24a ima indra bharatasya putrā apapitvaṁ cikiturna prapitvam |
3.53.24c hinvantyaśvamaraṇaṁ na nityaṁ jyāvājaṁ pari ṇayantyājau ||
3.54.1a imaṁ mahe vidathyāya śūṣaṁ śaśvatkṛtva īḍyāya pra jabhruḥ |
3.54.1c śṛṇotu no damyebhiranīkaiḥ śṛṇotvagnirdivyairajasraḥ ||
3.54.2a mahi mahe dive arcā pṛthivyai kāmo ma icchañcarati prajānan |
3.54.2c yayorha stome vidatheṣu devāḥ saparyavo mādayante sacāyoḥ ||
3.54.3a yuvorṛtaṁ rodasī satyamastu mahe ṣu ṇaḥ suvitāya pra bhūtam |
3.54.3c idaṁ dive namo agne pṛthivyai saparyāmi prayasā yāmi ratnam ||
3.54.4a uto hi vāṁ pūrvyā āvividra ṛtāvarī rodasī satyavācaḥ |
3.54.4c naraścidvāṁ samithe śūrasātau vavandire pṛthivi vevidānāḥ ||
3.54.5a ko addhā veda ka iha pra vocaddevām̐ acchā pathyā kā sameti |
3.54.5c dadṛśra eṣāmavamā sadāṁsi pareṣu yā guhyeṣu vrateṣu ||
3.54.6a kavirnṛcakṣā abhi ṣīmacaṣṭa ṛtasya yonā vighṛte madantī |
3.54.6c nānā cakrāte sadanaṁ yathā veḥ samānena kratunā saṁvidāne ||
3.54.7a samānyā viyute dūreante dhruve pade tasthaturjāgarūke |
3.54.7c uta svasārā yuvatī bhavantī ādu bruvāte mithunāni nāma ||
3.54.8a viśvedete janimā saṁ vivikto maho devānbibhratī na vyathete |
3.54.8c ejaddhruvaṁ patyate viśvamekaṁ caratpatatri viṣuṇaṁ vi jātam ||
3.54.9a sanā purāṇamadhyemyārānmahaḥ piturjaniturjāmi tannaḥ |
3.54.9c devāso yatra panitāra evairurau pathi vyute tasthurantaḥ ||
3.54.10a imaṁ stomaṁ rodasī pra bravīmyṛdūdarāḥ śṛṇavannagnijihvāḥ |
3.54.10c mitraḥ samrājo varuṇo yuvāna ādityāsaḥ kavayaḥ paprathānāḥ ||
3.54.11a hiraṇyapāṇiḥ savitā sujihvastrirā divo vidathe patyamānaḥ |
3.54.11c deveṣu ca savitaḥ ślokamaśrerādasmabhyamā suva sarvatātim ||
3.54.12a sukṛtsupāṇiḥ svavām̐ ṛtāvā devastvaṣṭāvase tāni no dhāt |
3.54.12c pūṣaṇvanta ṛbhavo mādayadhvamūrdhvagrāvāṇo adhvaramataṣṭa ||
3.54.13a vidyudrathā maruta ṛṣṭimanto divo maryā ṛtajātā ayāsaḥ |
3.54.13c sarasvatī śṛṇavanyajñiyāso dhātā rayiṁ sahavīraṁ turāsaḥ ||
3.54.14a viṣṇuṁ stomāsaḥ purudasmamarkā bhagasyeva kāriṇo yāmani gman |
3.54.14c urukramaḥ kakuho yasya pūrvīrna mardhanti yuvatayo janitrīḥ ||
3.54.15a indro viśvairvīryaiḥ patyamāna ubhe ā paprau rodasī mahitvā |
3.54.15c puraṁdaro vṛtrahā dhṛṣṇuṣeṇaḥ saṁgṛbhyā na ā bharā bhūri paśvaḥ ||
3.54.16a nāsatyā me pitarā bandhupṛcchā sajātyamaśvinoścāru nāma |
3.54.16c yuvaṁ hi stho rayidau no rayīṇāṁ dātraṁ rakṣethe akavairadabdhā ||
3.54.17a mahattadvaḥ kavayaścāru nāma yaddha devā bhavatha viśva indre |
3.54.17c sakha ṛbhubhiḥ puruhūta priyebhirimāṁ dhiyaṁ sātaye takṣatā naḥ ||
3.54.18a aryamā ṇo aditiryajñiyāso'dabdhāni varuṇasya vratāni |
3.54.18c yuyota no anapatyāni gantoḥ prajāvānnaḥ paśumām̐ astu gātuḥ ||
3.54.19a devānāṁ dūtaḥ purudha prasūto'nāgānno vocatu sarvatātā |
3.54.19c śṛṇotu naḥ pṛthivī dyaurutāpaḥ sūryo nakṣatrairurvantarikṣam ||
3.54.20a śṛṇvantu no vṛṣaṇaḥ parvatāso dhruvakṣemāsa iḻayā madantaḥ |
3.54.20c ādityairno aditiḥ śṛṇotu yacchantu no marutaḥ śarma bhadram ||
3.54.21a sadā sugaḥ pitumām̐ astu panthā madhvā devā oṣadhīḥ saṁ pipṛkta |
3.54.21c bhago me agne sakhye na mṛdhyā udrāyo aśyāṁ sadanaṁ purukṣoḥ ||
3.54.22a svadasva havyā samiṣo didīhyasmadryaksaṁ mimīhi śravāṁsi |
3.54.22c viśvām̐ agne pṛtsu tāñjeṣi śatrūnahā viśvā sumanā dīdihī naḥ ||
3.55.1a uṣasaḥ pūrvā adha yadvyūṣurmahadvi jajñe akṣaraṁ pade goḥ |
3.55.1c vratā devānāmupa nu prabhūṣanmahaddevānāmasuratvamekam ||
3.55.2a mo ṣū ṇo atra juhuranta devā mā pūrve agne pitaraḥ padajñāḥ |
3.55.2c purāṇyoḥ sadmanoḥ keturantarmahaddevānāmasuratvamekam ||
3.55.3a vi me purutrā patayanti kāmāḥ śamyacchā dīdye pūrvyāṇi |
3.55.3c samiddhe agnāvṛtamidvadema mahaddevānāmasuratvamekam ||
3.55.4a samāno rājā vibhṛtaḥ purutrā śaye śayāsu prayuto vanānu |
3.55.4c anyā vatsaṁ bharati kṣeti mātā mahaddevānāmasuratvamekam ||
3.55.5a ākṣitpūrvāsvaparā anūrutsadyo jātāsu taruṇīṣvantaḥ |
3.55.5c antarvatīḥ suvate apravītā mahaddevānāmasuratvamekam ||
3.55.6a śayuḥ parastādadha nu dvimātābandhanaścarati vatsa ekaḥ |
3.55.6c mitrasya tā varuṇasya vratāni mahaddevānāmasuratvamekam ||
3.55.7a dvimātā hotā vidatheṣu samrāḻanvagraṁ carati kṣeti budhnaḥ |
3.55.7c pra raṇyāni raṇyavāco bharante mahaddevānāmasuratvamekam ||
3.55.8a śūrasyeva yudhyato antamasya pratīcīnaṁ dadṛśe viśvamāyat |
3.55.8c antarmatiścarati niṣṣidhaṁ gormahaddevānāmasuratvamekam ||
3.55.9a ni veveti palito dūta āsvantarmahām̐ścarati rocanena |
3.55.9c vapūṁṣi bibhradabhi no vi caṣṭe mahaddevānāmasuratvamekam ||
3.55.10a viṣṇurgopāḥ paramaṁ pāti pāthaḥ priyā dhāmānyamṛtā dadhānaḥ |
3.55.10c agniṣṭā viśvā bhuvanāni veda mahaddevānāmasuratvamekam ||
3.55.11a nānā cakrāte yamyā vapūṁṣi tayoranyadrocate kṛṣṇamanyat |
3.55.11c śyāvī ca yadaruṣī ca svasārau mahaddevānāmasuratvamekam ||
3.55.12a mātā ca yatra duhitā ca dhenū sabardughe dhāpayete samīcī |
3.55.12c ṛtasya te sadasīḻe antarmahaddevānāmasuratvamekam ||
3.55.13a anyasyā vatsaṁ rihatī mimāya kayā bhuvā ni dadhe dhenurūdhaḥ |
3.55.13c ṛtasya sā payasāpinvateḻā mahaddevānāmasuratvamekam ||
3.55.14a padyā vaste pururūpā vapūṁṣyūrdhvā tasthau tryaviṁ rerihāṇā |
3.55.14c ṛtasya sadma vi carāmi vidvānmahaddevānāmasuratvamekam ||
3.55.15a pade iva nihite dasme antastayoranyadguhyamāviranyat |
3.55.15c sadhrīcīnā pathyā sā viṣūcī mahaddevānāmasuratvamekam ||
3.55.16a ā dhenavo dhunayantāmaśiśvīḥ sabardughāḥ śaśayā apradugdhāḥ |
3.55.16c navyānavyā yuvatayo bhavantīrmahaddevānāmasuratvamekam ||
3.55.17a yadanyāsu vṛṣabho roravīti so anyasminyūthe ni dadhāti retaḥ |
3.55.17c sa hi kṣapāvāntsa bhagaḥ sa rājā mahaddevānāmasuratvamekam ||
3.55.18a vīrasya nu svaśvyaṁ janāsaḥ pra nu vocāma vidurasya devāḥ |
3.55.18c ṣoḻhā yuktāḥ pañcapañcā vahanti mahaddevānāmasuratvamekam ||
3.55.19a devastvaṣṭā savitā viśvarūpaḥ pupoṣa prajāḥ purudhā jajāna |
3.55.19c imā ca viśvā bhuvanānyasya mahaddevānāmasuratvamekam ||
3.55.20a mahī samairaccamvā samīcī ubhe te asya vasunā nyṛṣṭe |
3.55.20c śṛṇve vīro vindamāno vasūni mahaddevānāmasuratvamekam ||
3.55.21a imāṁ ca naḥ pṛthivīṁ viśvadhāyā upa kṣeti hitamitro na rājā |
3.55.21c puraḥsadaḥ śarmasado na vīrā mahaddevānāmasuratvamekam ||
3.55.22a niṣṣidhvarīsta oṣadhīrutāpo rayiṁ ta indra pṛthivī bibharti |
3.55.22c sakhāyaste vāmabhājaḥ syāma mahaddevānāmasuratvamekam ||
3.56.1a na tā minanti māyino na dhīrā vratā devānāṁ prathamā dhruvāṇi |
3.56.1c na rodasī adruhā vedyābhirna parvatā niname tasthivāṁsaḥ ||
3.56.2a ṣaḍbhārām̐ eko acaranbibhartyṛtaṁ varṣiṣṭhamupa gāva āguḥ |
3.56.2c tisro mahīruparāstasthuratyā guhā dve nihite darśyekā ||
3.56.3a tripājasyo vṛṣabho viśvarūpa uta tryudhā purudha prajāvān |
3.56.3c tryanīkaḥ patyate māhināvāntsa retodhā vṛṣabhaḥ śaśvatīnām ||
3.56.4a abhīka āsāṁ padavīrabodhyādityānāmahve cāru nāma |
3.56.4c āpaścidasmā aramanta devīḥ pṛthagvrajantīḥ pari ṣīmavṛñjan ||
3.56.5a trī ṣadhasthā sindhavastriḥ kavīnāmuta trimātā vidatheṣu samrāṭ |
3.56.5c ṛtāvarīryoṣaṇāstisro apyāstrirā divo vidathe patyamānāḥ ||
3.56.6a trirā divaḥ savitarvāryāṇi divediva ā suva trirno ahnaḥ |
3.56.6c tridhātu rāya ā suvā vasūni bhaga trātardhiṣaṇe sātaye dhāḥ ||
3.56.7a trirā divaḥ savitā soṣavīti rājānā mitrāvaruṇā supāṇī |
3.56.7c āpaścidasya rodasī cidurvī ratnaṁ bhikṣanta savituḥ savāya ||
3.56.8a triruttamā dūṇaśā rocanāni trayo rājantyasurasya vīrāḥ |
3.56.8c ṛtāvāna iṣirā dūḻabhāsastrirā divo vidathe santu devāḥ ||
3.57.1a pra me vivikvām̐ avidanmanīṣāṁ dhenuṁ carantīṁ prayutāmagopām |
3.57.1c sadyaścidyā duduhe bhūri dhāserindrastadagniḥ panitāro asyāḥ ||
3.57.2a indraḥ su pūṣā vṛṣaṇā suhastā divo na prītāḥ śaśayaṁ duduhre |
3.57.2c viśve yadasyāṁ raṇayanta devāḥ pra vo'tra vasavaḥ sumnamaśyām ||
3.57.3a yā jāmayo vṛṣṇa icchanti śaktiṁ namasyantīrjānate garbhamasmin |
3.57.3c acchā putraṁ dhenavo vāvaśānā mahaścaranti bibhrataṁ vapūṁṣi ||
3.57.4a acchā vivakmi rodasī sumeke grāvṇo yujāno adhvare manīṣā |
3.57.4c imā u te manave bhūrivārā ūrdhvā bhavanti darśatā yajatrāḥ ||
3.57.5a yā te jihvā madhumatī sumedhā agne deveṣūcyata urūcī |
3.57.5c tayeha viśvām̐ avase yajatrānā sādaya pāyayā cā madhūni ||
3.57.6a yā te agne parvatasyeva dhārāsaścantī pīpayaddeva citrā |
3.57.6c tāmasmabhyaṁ pramatiṁ jātavedo vaso rāsva sumatiṁ viśvajanyām ||
3.58.1a dhenuḥ pratnasya kāmyaṁ duhānāntaḥ putraścarati dakṣiṇāyāḥ |
3.58.1c ā dyotaniṁ vahati śubhrayāmoṣasaḥ stomo aśvināvajīgaḥ ||
3.58.2a suyugvahanti prati vāmṛtenordhvā bhavanti pitareva medhāḥ |
3.58.2c jarethāmasmadvi paṇermanīṣāṁ yuvoravaścakṛmā yātamarvāk ||
3.58.3a suyugbhiraśvaiḥ suvṛtā rathena dasrāvimaṁ śṛṇutaṁ ślokamadreḥ |
3.58.3c kimaṅga vāṁ pratyavartiṁ gamiṣṭhāhurviprāso aśvinā purājāḥ ||
3.58.4a ā manyethāmā gataṁ kaccidevairviśve janāso aśvinā havante |
3.58.4c imā hi vāṁ goṛjīkā madhūni pra mitrāso na dadurusro agre ||
3.58.5a tiraḥ purū cidaśvinā rajāṁsyāṅgūṣo vāṁ maghavānā janeṣu |
3.58.5c eha yātaṁ pathibhirdevayānairdasrāvime vāṁ nidhayo madhūnām ||
3.58.6a purāṇamokaḥ sakhyaṁ śivaṁ vāṁ yuvornarā draviṇaṁ jahnāvyām |
3.58.6c punaḥ kṛṇvānāḥ sakhyā śivāni madhvā madema saha nū samānāḥ ||
3.58.7a aśvinā vāyunā yuvaṁ sudakṣā niyudbhiśca sajoṣasā yuvānā |
3.58.7c nāsatyā tiroahnyaṁ juṣāṇā somaṁ pibatamasridhā sudānū ||
3.58.8a aśvinā pari vāmiṣaḥ purūcīrīyurgīrbhiryatamānā amṛdhrāḥ |
3.58.8c ratho ha vāmṛtajā adrijūtaḥ pari dyāvāpṛthivī yāti sadyaḥ ||
3.58.9a aśvinā madhuṣuttamo yuvākuḥ somastaṁ pātamā gataṁ duroṇe |
3.58.9c ratho ha vāṁ bhūri varpaḥ karikratsutāvato niṣkṛtamāgamiṣṭhaḥ ||
3.59.1a mitro janānyātayati bruvāṇo mitro dādhāra pṛthivīmuta dyām |
3.59.1c mitraḥ kṛṣṭīranimiṣābhi caṣṭe mitrāya havyaṁ ghṛtavajjuhota ||
3.59.2a pra sa mitra marto astu prayasvānyasta āditya śikṣati vratena |
3.59.2c na hanyate na jīyate tvoto nainamaṁho aśnotyantito na dūrāt ||
3.59.3a anamīvāsa iḻayā madanto mitajñavo varimannā pṛthivyāḥ |
3.59.3c ādityasya vratamupakṣiyanto vayaṁ mitrasya sumatau syāma ||
3.59.4a ayaṁ mitro namasyaḥ suśevo rājā sukṣatro ajaniṣṭa vedhāḥ |
3.59.4c tasya vayaṁ sumatau yajñiyasyāpi bhadre saumanase syāma ||
3.59.5a mahām̐ ādityo namasopasadyo yātayajjano gṛṇate suśevaḥ |
3.59.5c tasmā etatpanyatamāya juṣṭamagnau mitrāya havirā juhota ||
3.59.6a mitrasya carṣaṇīdhṛto'vo devasya sānasi |
3.59.6c dyumnaṁ citraśravastamam ||
3.59.7a abhi yo mahinā divaṁ mitro babhūva saprathāḥ |
3.59.7c abhi śravobhiḥ pṛthivīm ||
3.59.8a mitrāya pañca yemire janā abhiṣṭiśavase |
3.59.8c sa devānviśvānbibharti ||
3.59.9a mitro deveṣvāyuṣu janāya vṛktabarhiṣe |
3.59.9c iṣa iṣṭavratā akaḥ ||
3.60.1a iheha vo manasā bandhutā nara uśijo jagmurabhi tāni vedasā |
3.60.1c yābhirmāyābhiḥ pratijūtivarpasaḥ saudhanvanā yajñiyaṁ bhāgamānaśa ||
3.60.2a yābhiḥ śacībhiścamasām̐ apiṁśata yayā dhiyā gāmariṇīta carmaṇaḥ |
3.60.2c yena harī manasā niratakṣata tena devatvamṛbhavaḥ samānaśa ||
3.60.3a indrasya sakhyamṛbhavaḥ samānaśurmanornapāto apaso dadhanvire |
3.60.3c saudhanvanāso amṛtatvamerire viṣṭvī śamībhiḥ sukṛtaḥ sukṛtyayā ||
3.60.4a indreṇa yātha sarathaṁ sute sacām̐ atho vaśānāṁ bhavathā saha śriyā |
3.60.4c na vaḥ pratimai sukṛtāni vāghataḥ saudhanvanā ṛbhavo vīryāṇi ca ||
3.60.5a indra ṛbhubhirvājavadbhiḥ samukṣitaṁ sutaṁ somamā vṛṣasvā gabhastyoḥ |
3.60.5c dhiyeṣito maghavandāśuṣo gṛhe saudhanvanebhiḥ saha matsvā nṛbhiḥ ||
3.60.6a indra ṛbhumānvājavānmatsveha no'smintsavane śacyā puruṣṭuta |
3.60.6c imāni tubhyaṁ svasarāṇi yemire vratā devānāṁ manuṣaśca dharmabhiḥ ||
3.60.7a indra ṛbhubhirvājibhirvājayanniha stomaṁ jariturupa yāhi yajñiyam |
3.60.7c śataṁ ketebhiriṣirebhirāyave sahasraṇītho adhvarasya homani ||
3.61.1a uṣo vājena vājini pracetāḥ stomaṁ juṣasva gṛṇato maghoni |
3.61.1c purāṇī devi yuvatiḥ puraṁdhiranu vrataṁ carasi viśvavāre ||
3.61.2a uṣo devyamartyā vi bhāhi candrarathā sūnṛtā īrayantī |
3.61.2c ā tvā vahantu suyamāso aśvā hiraṇyavarṇāṁ pṛthupājaso ye ||
3.61.3a uṣaḥ pratīcī bhuvanāni viśvordhvā tiṣṭhasyamṛtasya ketuḥ |
3.61.3c samānamarthaṁ caraṇīyamānā cakramiva navyasyā vavṛtsva ||
3.61.4a ava syūmeva cinvatī maghonyuṣā yāti svasarasya patnī |
3.61.4c svarjanantī subhagā sudaṁsā āntāddivaḥ papratha ā pṛthivyāḥ ||
3.61.5a acchā vo devīmuṣasaṁ vibhātīṁ pra vo bharadhvaṁ namasā suvṛktim |
3.61.5c ūrdhvaṁ madhudhā divi pājo aśretpra rocanā ruruce raṇvasaṁdṛk ||
3.61.6a ṛtāvarī divo arkairabodhyā revatī rodasī citramasthāt |
3.61.6c āyatīmagna uṣasaṁ vibhātīṁ vāmameṣi draviṇaṁ bhikṣamāṇaḥ ||
3.61.7a ṛtasya budhna uṣasāmiṣaṇyanvṛṣā mahī rodasī ā viveśa |
3.61.7c mahī mitrasya varuṇasya māyā candreva bhānuṁ vi dadhe purutrā ||
3.62.1a imā u vāṁ bhṛmayo manyamānā yuvāvate na tujyā abhūvan |
3.62.1c kva tyadindrāvaruṇā yaśo vāṁ yena smā sinaṁ bharathaḥ sakhibhyaḥ ||
3.62.2a ayamu vāṁ purutamo rayīyañchaśvattamamavase johavīti |
3.62.2c sajoṣāvindrāvaruṇā marudbhirdivā pṛthivyā śṛṇutaṁ havaṁ me ||
3.62.3a asme tadindrāvaruṇā vasu ṣyādasme rayirmarutaḥ sarvavīraḥ |
3.62.3c asmānvarūtrīḥ śaraṇairavantvasmānhotrā bhāratī dakṣiṇābhiḥ ||
3.62.4a bṛhaspate juṣasva no havyāni viśvadevya |
3.62.4c rāsva ratnāni dāśuṣe ||
3.62.5a śucimarkairbṛhaspatimadhvareṣu namasyata |
3.62.5c anāmyoja ā cake ||
3.62.6a vṛṣabhaṁ carṣaṇīnāṁ viśvarūpamadābhyam |
3.62.6c bṛhaspatiṁ vareṇyam ||
3.62.7a iyaṁ te pūṣannāghṛṇe suṣṭutirdeva navyasī |
3.62.7c asmābhistubhyaṁ śasyate ||
3.62.8a tāṁ juṣasva giraṁ mama vājayantīmavā dhiyam |
3.62.8c vadhūyuriva yoṣaṇām ||
3.62.9a yo viśvābhi vipaśyati bhuvanā saṁ ca paśyati |
3.62.9c sa naḥ pūṣāvitā bhuvat ||
3.62.10a tatsaviturvareṇyaṁ bhargo devasya dhīmahi |
3.62.10c dhiyo yo naḥ pracodayāt ||
3.62.11a devasya saviturvayaṁ vājayantaḥ puraṁdhyā |
3.62.11c bhagasya rātimīmahe ||
3.62.12a devaṁ naraḥ savitāraṁ viprā yajñaiḥ suvṛktibhiḥ |
3.62.12c namasyanti dhiyeṣitāḥ ||
3.62.13a somo jigāti gātuviddevānāmeti niṣkṛtam |
3.62.13c ṛtasya yonimāsadam ||
3.62.14a somo asmabhyaṁ dvipade catuṣpade ca paśave |
3.62.14c anamīvā iṣaskarat ||
3.62.15a asmākamāyurvardhayannabhimātīḥ sahamānaḥ |
3.62.15c somaḥ sadhasthamāsadat ||
3.62.16a ā no mitrāvaruṇā ghṛtairgavyūtimukṣatam |
3.62.16c madhvā rajāṁsi sukratū ||
3.62.17a uruśaṁsā namovṛdhā mahnā dakṣasya rājathaḥ |
3.62.17c drāghiṣṭhābhiḥ śucivratā ||
3.62.18a gṛṇānā jamadagninā yonāvṛtasya sīdatam |
3.62.18c pātaṁ somamṛtāvṛdhā ||
4.1.1a tvāṁ hyagne sadamitsamanyavo devāso devamaratiṁ nyerira iti kratvā nyerire |
4.1.1c amartyaṁ yajata martyeṣvā devamādevaṁ janata pracetasaṁ viśvamādevaṁ janata pracetasam ||
4.1.2a sa bhrātaraṁ varuṇamagna ā vavṛtsva devām̐ acchā sumatī yajñavanasaṁ jyeṣṭhaṁ yajñavanasam |
4.1.2c ṛtāvānamādityaṁ carṣaṇīdhṛtaṁ rājānaṁ carṣaṇīdhṛtam ||
4.1.3a sakhe sakhāyamabhyā vavṛtsvāśuṁ na cakraṁ rathyeva raṁhyāsmabhyaṁ dasma raṁhyā |
4.1.3c agne mṛḻīkaṁ varuṇe sacā vido marutsu viśvabhānuṣu |
agne | mṛḻīkam | varuṇe | sacā | vidaḥ | marut-su | viśva-bhānuṣu |
tokāya | tuje | śuśucāna | śam | kṛdhi | asmabhyam | dasma | śam | kṛdhi ||4.1.3||
tvam | naḥ | agne | varuṇasya | vidvān | devasya | heḻaḥ | ava | yāsisīṣṭhāḥ |
yajiṣṭhaḥ | vahni-tamaḥ | śośucānaḥ | viśvā | dveṣāṁsi | pra | mumugdhi | asmat ||4.1.4||
saḥ | tvam | naḥ | agne | avamaḥ | bhava | ūtī | nediṣṭhaḥ | asyāḥ | uṣasaḥ | vi-uṣṭau |
ava | yakṣva | naḥ | varuṇam | rarāṇaḥ | vīhi | mṛḻīkam | su-havaḥ | naḥ | edhi ||4.1.5||
asya | śreṣṭhā | su-bhagasya | sam-dṛk | devasya | citra-tamā | martyeṣu |
śuci | ghṛtam | na | taptam | aghnyāyāḥ | spārhā | devasya | maṁhanā-iva | dhenoḥ ||4.1.6||
triḥ | asya | tā | paramā | santi | satyā | spārhā | devasya | janimāni | agneḥ |
anante | antariti | pari-vītaḥ | ā | agāt | śuciḥ | śukraḥ | aryaḥ | rorucānaḥ ||4.1.7||
saḥ | dūtaḥ | viśvā | it | abhi | vaṣṭi | sadma | hotā | hiraṇya-rathaḥ | ram-sujihvaḥ |
rohit-aśvaḥ | vapuṣyaḥ | vibhā-vā | sadā | raṇvaḥ | pitumatī-iva | sam-sat ||4.1.8||
saḥ | cetayat | manuṣaḥ | yajña-bandhuḥ | pra | tam | mahyā | raśanayā | nayanti |
saḥ | kṣeti | asya | duryāsu | sādhan | devaḥ | martasya | sadhani-tvam | āpa ||4.1.9||
saḥ | tu | naḥ | agniḥ | nayatu | pra-jānan | accha | ratnam | deva-bhaktam | yat | asya |
dhiyā | yat | viśve | amṛtāḥ | akṛṇvan | dyauḥ | pitā | janitā | satyam | ukṣan ||4.1.10||
saḥ | jāyata | prathamaḥ | pastyāsu | mahaḥ | budhne | rajasaḥ | asya | yonau |
apāt | aśīrṣā | guhamānaḥ | antā | ā-yoyuvānaḥ | vṛṣabhasya | nīḻe ||4.1.11||
pra | śardhaḥ | ārta | prathamam | vipanyā | ṛtasya | yonā | vṛṣabhasya | nīḻe |
spārhaḥ | yuvā | vapuṣyaḥ | vibhā-vā | sapta | priyāsaḥ | ajanayanta | vṛṣṇe ||4.1.12||
asmākam | atra | pitaraḥ | manuṣyāḥ | abhi | pra | seduḥ | ṛtam | āśuṣāṇāḥ |
aśma-vrajāḥ | su-dughāḥ | vavre | antaḥ | ut | usrāḥ | ājan | uṣasaḥ | huvānāḥ ||4.1.13||
te | marmṛjata | dadṛ-vāṁsaḥ | adrim | tat | eṣām | anye | abhitaḥ | vi | vocan |
paśva-yantrāsaḥ | abhi | kāram | arcan | vidanta | jyotiḥ | cakṛpanta | dhībhiḥ ||4.1.14||
te | gavyatā | manasā | dṛdhram | ubdham | gāḥ | yemānam | pari | santam | adrim |
dṛḻham | naraḥ | vacasā | daivyena | vrajam | go-mantam | uśijaḥ | vi | vavruriti vavruḥ ||4.1.15||
te | manvata | prathamam | nāma | dhenoḥ | triḥ | sapta | mātuḥ | paramāṇi | vindan |
tat | jānatīḥ | abhi | anūṣata | vrāḥ | āviḥ | bhuvat | aruṇīḥ | yaśasā | goḥ ||4.1.16||
neśat | tamaḥ | dudhitam | rocata | dyauḥ | ut | devyāḥ | uṣasaḥ | bhānuḥ | arta |
ā | sūryaḥ | bṛhataḥ | tiṣṭhat | ajrān | ṛju | marteṣu | vṛjinā | ca | paśyan ||4.1.17||
āt | it | paścā | bubudhānāḥ | vi | akhyan | āt | it | ratnam | dhārayanta | dyu-bhaktam |
viśve | viśvāsu | duryāsu | devāḥ | mitra | dhiye | varuṇa | satyam | astu ||4.1.18||
accha | voceya | śuśucānam | agnim | hotāram | viśva-bharasam | yajiṣṭham |
śuci | ūdhaḥ | atṛṇat | na | gavām | andhaḥ | na | pūtam | pari-siktam | aṁśoḥ ||4.1.19||
viśveṣām | aditiḥ | yajñiyānām | viśveṣām | atithiḥ | mānuṣāṇām |
agniḥ | devānām | avaḥ | ā-vṛṇānaḥ | su-mṛḻīkaḥ | bhavatu | jāta-vedāḥ ||4.1.20||
yaḥ | martyeṣu | amṛtaḥ | ṛta-vā | devaḥ | deveṣu | aratiḥ | ni-dhāyi |
hotā | yajiṣṭhaḥ | mahnā | śucadhyai | havyaiḥ | agniḥ | manuṣaḥ | īrayadhyai ||4.2.1||
iha | tvam | sūno iti | sahasaḥ | naḥ | adya | jātaḥ | jātān | ubhayān | antaḥ | agne |
dūtaḥ | īyase | yuyujānaḥ | ṛṣva | ṛju-muṣkān | vṛṣaṇaḥ | śukrān | ca ||4.2.2||
atyā | vṛdhasnū iti vṛdha-snū | rohitā | ghṛtasnū iti ghṛta-snū | ṛtasya | manye | manasā | javiṣṭhā |
antaḥ | īyase | aruṣā | yujānaḥ | yuṣmān | ca | devān | viśaḥ | ā | ca | martān ||4.2.3||
aryamaṇam | varuṇam | mitram | eṣām | indrāviṣṇū iti | marutaḥ | aśvinā | uta |
su-aśvaḥ | agne | su-rathaḥ | su-rādhāḥ | ā | it | ūm̐ iti | vaha | su-haviṣe | janāya ||4.2.4||
go-mān | agne | avi-mān | aśvī | yajñaḥ | nṛvat-sakhā | sadam | it | apra-mṛṣyaḥ |
iḻā-vān | eṣaḥ | asura | prajā-vān | dīrghaḥ | rayiḥ | pṛthu-budhnaḥ | sabhā-vān ||4.2.5||
yaḥ | te | idhmam | jabharat | sisvidānaḥ | mūrdhānam | vā | tatapate | tvā-yā |
bhuvaḥ | tasya | sva-tavān | pāyuḥ | agne | viśvasmāt | sīm | agha-yataḥ | uruṣya ||4.2.6||
yaḥ | te | bharāt | anni-yate | cit | annam | ni-śiṣat | mandram | atithim | ut-īrat |
ā | deva-yuḥ | inadhate | duroṇe | tasmin | rayiḥ | dhruvaḥ | astu | dāsvān ||4.2.7||
yaḥ | tvā | doṣā | yaḥ | uṣasi | pra-śaṁsāt | priyam | vā | tvā | kṛṇavate | haviṣmān |
aśvaḥ | na | sve | dame | ā | hemyā-vān | tam | aṁhasaḥ | pīparaḥ | dāśvāṁsam ||4.2.8||
yaḥ | tubhyam | agne | amṛtāya | dāśat | duvaḥ | tve iti | kṛṇavate | yata-sruk |
na | saḥ | rāyā | śaśamānaḥ | vi | yoṣat | na | enam | aṁhaḥ | pari | varat | agha-yoḥ ||4.2.9||
yasya | tvam | agne | adhvaram | jujoṣaḥ | devaḥ | martasya | su-dhitam | rarāṇaḥ |
prītā | it | asat | hotrā | sā | yaviṣṭha | asāma | yasya | vidhataḥ | vṛdhāsaḥ ||4.2.10||
cittim | acittim | cinavat | vi | vidvān | pṛṣṭā-iva | vītā | vṛjinā | ca | martān |
rāye | ca | naḥ | su-apatyāya | deva | ditim | ca | rāsva | aditim | uruṣya ||4.2.11||
kavim | śaśāsuḥ | kavayaḥ | adabdhāḥ | ni-dhārayantaḥ | duryāsu | āyoḥ |
ataḥ | tvam | dṛśyān | agne | etān | paṭ-bhiḥ | paśyeḥ | adbhutān | aryaḥ | evaiḥ ||4.2.12||
tvam | agne | vāghate | su-pranītiḥ | suta-somāya | vidhate | yaviṣṭha |
ratnam | bhara | śaśamānāya | ghṛṣve | pṛthu | candram | avase | carṣaṇi-prāḥ ||4.2.13||
adha | ha | yat | vayam | agne | tvā-yā | paṭ-bhiḥ | hastebhiḥ | cakṛma | tanūbhiḥ |
ratham | na | krantaḥ | apasā | bhurijoḥ | ṛtam | yemuḥ | su-dhyaḥ | āśuṣāṇāḥ ||4.2.14||
adha | mātuḥ | uṣasaḥ | sapta | viprāḥ | jāyemahi | prathamāḥ | vedhasaḥ | nṝn |
divaḥ | putrāḥ | aṅgirasaḥ | bhavema | adrim | rujema | dhaninam | śucantaḥ ||4.2.15||
adha | yathā | naḥ | pitaraḥ | parāsaḥ | pratnāsaḥ | agne | ṛtam | āśuṣāṇāḥ |
śuci | it | ayan | dīdhitim | uktha-śasaḥ | kṣāma | bhindantaḥ | aruṇīḥ | apa | vran ||4.2.16||
su-karmāṇaḥ | su-rucaḥ | deva-yantaḥ | ayaḥ | na | devāḥ | janima | dhamantaḥ |
śucantaḥ | agnim | vavṛdhantaḥ | indram | ūrvam | gavyam | pari-sadantaḥ | agman ||4.2.17||
ā | yūthā-iva | kṣu-mati | paśvaḥ | akhyat | devānām | yat | janima | anti | ugra |
martānām | cit | urvaśīḥ | akṛpran | vṛdhe | cit | aryaḥ | uparasya | āyoḥ ||4.2.18||
akarma | te | su-apasaḥ | abhūma | ṛtam | avasran | uṣasaḥ | vibhātīḥ |
anūnam | agnim | purudhā | su-candram | devasya | marmṛjataḥ | cāru | cakṣuḥ ||4.2.19||
etā | te | agne | ucathāni | vedhaḥ | avocāma | kavaye | tā | juṣasva |
ut | śocasva | kṛṇuhi | vasyasaḥ | naḥ | mahaḥ | rāyaḥ | puru-vāra | pra | yandhi ||4.2.20||
ā | vaḥ | rājānam | adhvarasya | rudram | hotāram | satya-yajam | rodasyoḥ |
agnim | purā | tanayitnoḥ | acittāt | hiraṇya-rūpam | avase | kṛṇudhvam ||4.3.1||
ayam | yoniḥ | cakṛma | yam | vayam | te | jāyā-iva | patye | uśatī | su-vāsāḥ |
arvācīnaḥ | pari-vītaḥ | ni | sīda | imāḥ | ūm̐ iti | te | su-apāka | pratīcīḥ ||4.3.2||
ā-śṛṇvate | adṛpitāya | manma | nṛ-cakṣase | su-mṛḻīkāya | vedhaḥ |
devāya | śastim | amṛtāya | śaṁsa | grāvā-iva | sotā | madhu-sut | yam | īḻe ||4.3.3||
tvam | cit | naḥ | śamyai | agne | asyāḥ | ṛtasya | bodhi | ṛta-cit | su-ādhīḥ |
kadā | te | ukthā | sadha-mādyāni | kadā | bhavanti | sakhyā | gṛhe | te ||4.3.4||
kathā | ha | tat | varuṇāya | tvam | agne | kathā | dive | garhase | kat | naḥ | āgaḥ |
kathā | mitrāya | mīḻhuṣe | pṛthivyai | bravaḥ | kat | aryamṇe | kat | bhagāya ||4.3.5||
kat | dhiṣṇyāsu | vṛdhasānaḥ | agne | kat | vātāya | pra-tavase | śubham-ye |
pari-jmane | nāsatyāya | kṣe | bravaḥ | kat | agne | rudrāya | nṛ-ghne ||4.3.6||
kathā | mahe | puṣṭim-bharāya | pūṣṇe | kat | rudrāya | su-makhāya | haviḥ-de |
kat | viṣṇave | uru-gāyāya | retaḥ | bravaḥ | kat | agne | śarave | bṛhatyai ||4.3.7||
kathā | śardhāya | marutām | ṛtāya | kathā | sūre | bṛhate | pṛcchyamānaḥ |
prati | bravaḥ | aditaye | turāya | sādha | divaḥ | jāta-vedaḥ | cikitvān ||4.3.8||
ṛtena | ṛtam | ni-yatam | īḻe | ā | goḥ | āmā | sacā | madhu-mat | pakvam | agne |
kṛṣṇā | satī | ruśatā | dhāsinā | eṣā | jāmaryeṇa | payasā | pīpāya ||4.3.9||
ṛtenaḥ | hi | sma | vṛṣabhaḥ | cit | aktaḥ | pumān | agniḥ | payasā | pṛṣṭhyena |
aspandamānaḥ | acarat | vayaḥ-dhāḥ | vṛṣā | śukram | duduhe | pṛśniḥ | ūdhaḥ ||4.3.10||
ṛtena | adrim | vi | asan | bhidantaḥ | sam | aṅgirasaḥ | navanta | go-bhiḥ |
śunam | naraḥ | pari | sadan | uṣasam | āviḥ | svaḥ | abhavat | jāte | agnau ||4.3.11||
ṛtena | devīḥ | amṛtāḥ | amṛktāḥ | arṇaḥ-bhiḥ | āpaḥ | madhumat-bhiḥ | agne |
vājī | na | sargeṣu | pra-stubhānaḥ | pra | sadam | it | sravitave | dadhanyuḥ ||4.3.12||
mā | kasya | yakṣam | sadam | it | huraḥ | gāḥ | mā | veśasya | pra-minataḥ | mā | āpeḥ |
mā | bhrātuḥ | agne | anṛjoḥ | ṛṇam | veḥ | mā | sakhyuḥ | dakṣam | ripoḥ | bhujema ||4.3.13||
rakṣa | naḥ | agne | tava | rakṣaṇebhiḥ | rarakṣāṇaḥ | su-makha | prīṇānaḥ |
prati | sphura | vi | ruja | vīḻu | aṁhaḥ | jahi | rakṣaḥ | mahi | cit | vavṛdhānam ||4.3.14||
ebhiḥ | bhava | su-manāḥ | agne | arkaiḥ | imān | spṛśa | manma-bhiḥ | śūra | vājān |
uta | brahmāṇi | aṅgiraḥ | juṣasva | sam | te | śastiḥ | deva-vātā | jareta ||4.3.15||
etā | viśvā | viduṣe | tubhyam | vedhaḥ | nīthāni | agne | niṇyā | vacāṁsi |
ni-vacanā | kavaye | kāvyāni | aśaṁsiṣam | mati-bhiḥ | vipraḥ | ukthaiḥ ||4.3.16||
kṛṇuṣva | pājaḥ | pra-sitim | na | pṛthvīm | yāhi | rājā-iva | ama-vān | ibhena |
tṛṣvīm | anu | pra-sitim | drūṇānaḥ | astā | asi | vidhya | rakṣasaḥ | tapiṣṭhaiḥ ||4.4.1||
tava | bhramāsaḥ | āśu-yā | patanti | anu | spṛśa | dhṛṣatā | śośucānaḥ |
tapūṁṣi | agne | juhvā | pataṅgān | asam-ditaḥ | vi | sṛja | viṣvak | ulkāḥ ||4.4.2||
prati | spaśaḥ | vi | sṛja | tūrṇi-tamaḥ | bhava | pāyuḥ | viśaḥ | asyāḥ | adabdhaḥ |
yaḥ | naḥ | dūre | agha-śaṁsaḥ | yaḥ | anti | agne | mākiḥ | te | vyathiḥ | ā | dadharṣīt ||4.4.3||
ut | agne | tiṣṭha | prati | ā | tanuṣva | ni | amitrān | oṣatāt | tigma-hete |
yaḥ | naḥ | arātim | sam-idhāna | cakre | nīcā | tam | dhakṣi | atasam | na | śuṣkam ||4.4.4||
ūrdhvaḥ | bhava | prati | vidhya | adhi | asmat | āviḥ | kṛṇuṣva | daivyāni | agne |
ava | sthirā | tanuhi | yātu-jūnām | jāmim | ajāmim | pra | mṛṇīhi | śatrūn ||4.4.5||
saḥ | te | jānāti | su-matim | yaviṣṭha | yaḥ | īvate | brahmaṇe | gātum | airat |
viśvāni | asmai | su-dināni | rāyaḥ | dyumnāni | aryaḥ | vi | duraḥ | abhi | dyaut ||4.4.6||
saḥ | it | agne | astu | su-bhagaḥ | su-dānuḥ | yaḥ | tvā | nityena | haviṣā | yaḥ | ukthaiḥ |
piprīṣati | sve | āyuṣi | duroṇe | viśvā | it | asmai | su-dinā | sā | asat | iṣṭiḥ ||4.4.7||
arcāmi | te | su-matim | ghoṣi | arvāk | sam | te | vavātā | jaratām | iyam | gīḥ |
su-aśvāḥ | tvā | su-rathāḥ | marjayema | asme iti | kṣatrāṇi | dhārayeḥ | anu | dyūn ||4.4.8||
iha | tvā | bhūri | ā | caret | upa | tman | doṣā-vastaḥ | dīdi-vāṁsam | anu | dyūn |
krīḻantaḥ | tvā | su-manasaḥ | sapema | abhi | dyumnā | tasthi-vāṁsaḥ | janānām ||4.4.9||
yaḥ | tvā | su-aśvaḥ | su-hiraṇyaḥ | agne | upa-yāti | vasu-matā | rathena |
tasya | trātā | bhavasi | tasya | sakhā | yaḥ | te | ātithyam | ānuṣak | jujoṣat ||4.4.10||
mahaḥ | rujāmi | bandhutā | vacaḥ-bhiḥ | tat | mā | pituḥ | gotamāt | anu | iyāya |
tvam | naḥ | asya | vacasaḥ | cikiddhi | hotaḥ | yaviṣṭha | sukrato iti su-krato | damūnāḥ ||4.4.11||
asvapna-jaḥ | taraṇayaḥ | su-śevāḥ | atandrāsaḥ | avṛkāḥ | aśramiṣṭhāḥ |
te | pāyavaḥ | sadhryañcaḥ | ni-sadya | agne | tava | naḥ | pāntu | amūra ||4.4.12||
ye | pāyavaḥ | māmateyam | te | agne | paśyantaḥ | andham | duḥ-itāt | arakṣan |
rarakṣa | tān | su-kṛtaḥ | viśva-vedāḥ | dipsantaḥ | it | ripavaḥ | na | aha | debhuḥ ||4.4.13||
tvayā | vayam | sa-dhanyaḥ | tvā-ūtāḥ | tava | pra-nītī | aśyāma | vājān |
ubhā | śaṁsā | sūdaya | satya-tāte | anuṣṭhuyā | kṛṇuhi | ahrayāṇa ||4.4.14||
ayā | te | agne | sam-idhā | vidhema | prati | stomam | śasyamānam | gṛbhāya |
daha | aśasaḥ | rakṣasaḥ | pāhi | asmān | druhaḥ | nidaḥ | mitra-mahaḥ | avadyāt ||4.4.15||
vaiśvānarāya | mīḻhuṣe | sa-joṣāḥ | kathā | dāśema | agnaye | bṛhat | bhāḥ |
anūnena | bṛhatā | vakṣathena | upa | stabhāyat | upa-mit | na | rodhaḥ ||4.5.1||
mā | nindata | yaḥ | imām | mahyam | rātim | devaḥ | dadau | maryāya | svadhā-vān |
pākāya | gṛtsaḥ | amṛtaḥ | vi-cetāḥ | vaiśvānaraḥ | nṛ-tamaḥ | yahvaḥ | agniḥ ||4.5.2||
sāma | dvi-barhāḥ | mahi | tigma-bhṛṣṭiḥ | sahasra-retāḥ | vṛṣabhaḥ | tuviṣmān |
padam | na | goḥ | apa-gūḻham | vividvān | agniḥ | mahyam | pra | it | ūm̐ iti | vocat | manīṣām ||4.5.3||
pra | tān | agniḥ | babhasat | tigma-jambhaḥ | tapiṣṭhena | śociṣā | yaḥ | su-rādhāḥ |
pra | ye | minanti | varuṇasya | dhāma | priyā | mitrasya | cetataḥ | dhruvāṇi ||4.5.4||
abhrātaraḥ | na | yoṣaṇaḥ | vyantaḥ | pati-ripaḥ | na | janayaḥ | duḥ-evāḥ |
pāpāsaḥ | santaḥ | anṛtāḥ | asatyāḥ | idam | padam | ajanata | gabhīram ||4.5.5||
idam | me | agne | kiyate | pāvaka | aminate | gurum | bhāram | na | manma |
bṛhat | dadhātha | dhṛṣatā | gabhīram | yahvam | pṛṣṭham | prayasā | sapta-dhātu ||4.5.6||
tam | it | nu | eva | samanā | samānam | abhi | kratvā | punatī | dhītiḥ | aśyāḥ |
sasasya | carman | adhi | cāru | pṛśneḥ | agne | rupaḥ | arupitam | jabāru ||4.5.7||
pra-vācyam | vacasaḥ | kim | me | asya | guhā | hitam | upa | niṇik | vadanti |
yat | usriyāṇām | apa | vāḥ-iva | vran | pāti | priyam | rupaḥ | agram | padam | veriti veḥ ||4.5.8||
idam | ūm̐ iti | tyat | mahi | mahām | anīkam | yat | usriyā | sacata | pūrvyam | gauḥ |
ṛtasya | pade | adhi | dīdyānam | guhā | raghu-syat | raghu-yat | viveda ||4.5.9||
adha | dyutānaḥ | pitroḥ | sacā | āsā | amanuta | guhyam | cāru | pṛśneḥ |
mātuḥ | pade | parame | anti | sat | goḥ | vṛṣṇaḥ | śociṣaḥ | pra-yatasya | jihvā ||4.5.10||
ṛtam | voce | namasā | pṛcchyamānaḥ | tava | ā-śasā | jāta-vedaḥ | yadi | idam |
tvam | asya | kṣayasi | yat | ha | viśvam | divi | yat | ūm̐ iti | draviṇam | yat | pṛthivyām ||4.5.11||
kim | naḥ | asya | draviṇam | kat | ha | ratnam | vi | naḥ | vocaḥ | jāta-vedaḥ | cikitvān |
guhā | adhvanaḥ | paramam | yat | naḥ | asya | reku | padam | na | nidānāḥ | aganma ||4.5.12||
kā | maryādā | vayunā | kat | ha | vāmam | accha | gamema | raghavaḥ | na | vājam |
kadā | naḥ | devīḥ | amṛtasya | patnīḥ | sūraḥ | varṇena | tatanan | uṣasaḥ ||4.5.13||
anireṇa | vacasā | phalgvena | pratītyena | kṛdhunā | atṛpāsaḥ |
adha | te | agne | kim | iha | vadanti | anāyudhāsaḥ | asatā | sacantām ||4.5.14||
asya | śriye | sam-idhānasya | vṛṣṇaḥ | vasoḥ | anīkam | dame | ā | ruroca |
ruśat | vasānaḥ | sudṛśīka-rūpaḥ | kṣitiḥ | na | rāyā | puru-vāraḥ | adyaut ||4.5.15||
ūrdhvaḥ | ūm̐ iti | su | naḥ | adhvarasya | hotaḥ | agne | tiṣṭha | deva-tātā | yajīyān |
tvam | hi | viśvam | abhi | asi | manma | pra | vedhasaḥ | cit | tirasi | manīṣām ||4.6.1||
amūraḥ | hotā | ni | asādi | vikṣu | agniḥ | mandraḥ | vidatheṣu | pra-cetāḥ |
ūrdhvam | bhānum | savitā-iva | aśret | metā-iva | dhūmam | stabhāyat | upa | dyām ||4.6.2||
yatā | su-jūrṇiḥ | rātinī | ghṛtācī | pra-dakṣiṇit | deva-tātim | urāṇaḥ |
ut | ūm̐ iti | svaruḥ | nava-jāḥ | na | akraḥ | paśvaḥ | anakti | su-dhitaḥ | su-mekaḥ ||4.6.3||
stīrṇe | barhiṣi | sam-idhāne | agnau | ūrdhvaḥ | adhvaryuḥ | jujuṣāṇaḥ | asthāt |
pari | agniḥ | paśu-pāḥ | na | hotā | tri-viṣṭi | eti | pra-divaḥ | urāṇaḥ ||4.6.4||
pari | tmanā | mita-druḥ | eti | hotā | agniḥ | mandraḥ | madhu-vacāḥ | ṛta-vā |
dravanti | asya | vājinaḥ | na | śokāḥ | bhayante | viśvā | bhuvanā | yat | abhrāṭ ||4.6.5||
bhadrā | te | agne | su-anīka | sam-dṛk | ghorasya | sataḥ | viṣuṇasya | cāruḥ |
na | yat | te | śociḥ | tamasā | varanta | na | dhvasmānaḥ | tanvi | repaḥ | ā | dhuriti dhuḥ ||4.6.6||
na | yasya | sātuḥ | janitoḥ | avāri | na | mātarāpitarā | nu | cit | iṣṭau |
adha | mitraḥ | na | su-dhitaḥ | pāvakaḥ | agniḥ | dīdāya | mānuṣīṣu | vikṣu ||4.6.7||
dviḥ | yam | pañca | jījanan | sam-vasānāḥ | svasāraḥ | agnim | mānuṣīṣu | vikṣu |
uṣaḥ-budham | atharyaḥ | na | dantam | śukram | su-āsam | paraśum | na | tigmam ||4.6.8||
tava | tye | agne | haritaḥ | ghṛta-snāḥ | rohitāsaḥ | ṛju-añcaḥ | su-añcaḥ |
aruṣāsaḥ | vṛṣaṇaḥ | ṛju-muṣkāḥ | ā | deva-tātim | ahvanta | dasmāḥ ||4.6.9||
ye | ha | tye | te | sahamānāḥ | ayāsaḥ | tveṣāsaḥ | agne | arcayaḥ | caranti |
śyenāsaḥ | na | duvasanāsaḥ | artham | tuvi-svanasaḥ | mārutam | na | śardhaḥ ||4.6.10||
akāri | brahma | sam-idhāna | tubhyam | śaṁsāti | uktham | yajate | vi | ūm̐ iti | dhāḥ |
hotāram | agnim | manuṣaḥ | ni | seduḥ | namasyantaḥ | uśijaḥ | śaṁsam | āyoḥ ||4.6.11||
ayam | iha | prathamaḥ | dhāyi | dhātṛ-bhiḥ | hotā | yajiṣṭhaḥ | adhvareṣu | īḍyaḥ |
yam | apnavānaḥ | bhṛgavaḥ | vi-rurucuḥ | vaneṣu | citram | vi-bhvam | viśe-viśe ||4.7.1||
agne | kadā | te | ānuṣak | bhuvat | devasya | cetanam |
adha | hi | tvā | jagṛbhrire | martāsaḥ | vikṣu | īḍyam ||4.7.2||
ṛta-vānam | vi-cetasam | paśyantaḥ | dyām-iva | stṛ-bhiḥ |
viśveṣām | adhvarāṇām | haskartāram | dame-dame ||4.7.3||
āśum | dūtam | vivasvataḥ | viśvāḥ | yaḥ | carṣaṇīḥ | abhi |
ā | jabhruḥ | ketum | āyavaḥ | bhṛgavāṇam | viśe-viśe ||4.7.4||
tam | īm | hotāram | ānuṣak | cikitvāṁsam | ni | sedire |
raṇvam | pāvaka-śociṣam | yajiṣṭham | sapta | dhāma-bhiḥ ||4.7.5||
tam | śaśvatīṣu | mātṛṣu | vane | ā | vītam | aśritam |
citram | santam | guhā | hitam | su-vedam | kūcit-arthinam ||4.7.6||
sasasya | yat | vi-yutā | sasmin | ūdhan | ṛtasya | dhāman | raṇayanta | devāḥ |
mahān | agniḥ | namasā | rāta-havyaḥ | veḥ | adhvarāya | sadam | it | ṛta-vā ||4.7.7||
veḥ | adhvarasya | dūtyāni | vidvān | ubhe iti | antariti | rodasī iti | sam-cikitvān |
dūtaḥ | īyase | pra-divaḥ | urāṇaḥ | viduḥ-taraḥ | divaḥ | ā-rodhanāni ||4.7.8||
kṛṣṇam | te | ema | ruśataḥ | puraḥ | bhāḥ | cariṣṇu | arciḥ | vapuṣām | it | ekam |
yat | apra-vītā | dadhate | ha | garbham | sadyaḥ | cit | jātaḥ | bhavasi | it | ūm̐ iti | dūtaḥ ||4.7.9||
sadyaḥ | jātasya | dadṛśānam | ojaḥ | yat | asya | vātaḥ | anu-vāti | śociḥ |
vṛṇakti | tigmām | ataseṣu | jihvām | sthirā | cit | annā | dayate | vi | jambhaiḥ ||4.7.10||
tṛṣu | yat | annā | tṛṣuṇā | vavakṣa | tṛṣum | dūtam | kṛṇute | yahvaḥ | agniḥ |
vātasya | meḻim | sacate | ni-jūrvan | āśum | na | vājayate | hinve | arvā ||4.7.11||
dūtam | vaḥ | viśva-vedasam | havya-vāham | amartyam |
yajiṣṭham | ṛñjase | girā ||4.8.1||
saḥ | hi | veda | vasu-dhitim | mahān | ā-rodhanam | divaḥ |
saḥ | devān | ā | iha | vakṣati ||4.8.2||
saḥ | veda | devaḥ | ā-namam | devān | ṛta-yate | dame |
dāti | priyāṇi | cit | vasu ||4.8.3||
saḥ | hotā | saḥ | it | ūm̐ iti | dūtyam | cikitvān | antaḥ | īyate |
vidvān | ā-rodhanam | divaḥ ||4.8.4||
te | syāma | ye | agnaye | dadāśuḥ | havyadāti-bhiḥ |
ye | īm | puṣyantaḥ | indhate ||4.8.5||
te | rāyā | te | su-vīryaiḥ | sasa-vāṁsaḥ | vi | śṛṇvire |
ye | agnā | dadhire | duvaḥ ||4.8.6||
asme iti | rāyaḥ | dive-dive | sam | carantu | puru-spṛhaḥ |
asme iti | vājāsaḥ | īratām ||4.8.7||
saḥ | vipraḥ | carṣaṇīnām | śavasā | mānuṣāṇām |
ati | kṣiprā-iva | vidhyati ||4.8.8||
agne | mṛḻa | mahān | asi | yaḥ | īm | ā | deva-yum | janam |
iyetha | barhiḥ | ā-sadam ||4.9.1||
saḥ | mānuṣīṣu | duḥ-dabhaḥ | vikṣu | pra-avīḥ | amartyaḥ |
dūtaḥ | viśveṣām | bhuvat ||4.9.2||
saḥ | sadma | pari | nīyate | hotā | mandraḥ | diviṣṭiṣu |
uta | potā | ni | sīdati ||4.9.3||
uta | gnāḥ | agniḥ | adhvare | uto iti | gṛha-patiḥ | dame |
uta | brahmā | ni | sīdati ||4.9.4||
veṣi | hi | adhvari-yatām | upa-vaktā | janānām |
havyā | ca | mānuṣāṇām ||4.9.5||
veṣi | it | ūm̐ iti | asya | dūtyam | yasya | jujoṣaḥ | adhvaram |
havyam | martasya | voḻhave ||4.9.6||
asmākam | joṣi | adhvaram | asmākam | yajñam | aṅgiraḥ |
asmākam | śṛṇudhi | havam ||4.9.7||
pari | te | duḥ-dabhaḥ | rathaḥ | asmān | aśnotu | viśvataḥ |
yena | rakṣasi | dāśuṣaḥ ||4.9.8||
agne | tam | adya | aśvam | na | stomaiḥ | kratum | na | bhadram | hṛdi-spṛśam |
ṛdhyāma | te | ohaiḥ ||4.10.1||
adha | hi | agne | kratoḥ | bhadrasya | dakṣasya | sādhoḥ |
rathīḥ | ṛtasya | bṛhataḥ | babhūtha ||4.10.2||
ebhiḥ | naḥ | arkaiḥ | bhava | naḥ | arvāṅ | svaḥ | na | jyotiḥ |
agne | viśvebhiḥ | su-manāḥ | anīkaiḥ ||4.10.3||
ābhiḥ | te | adya | gīḥ-bhiḥ | gṛṇantaḥ | agne | dāśema |
pra | te | divaḥ | na | stanayanti | śuṣmāḥ ||4.10.4||
tava | svādiṣṭhā | agne | sam-dṛṣṭiḥ | idā | cit | ahnaḥ | idā | cit | aktoḥ |
śriye | rukmaḥ | na | rocate | upāke ||4.10.5||
ghṛtam | na | pūtam | tanūḥ | arepāḥ | śuci | hiraṇyam |
tat | te | rukmaḥ | na | rocata | svadhā-vaḥ ||4.10.6||
kṛtam | cit | hi | sma | sanemi | dveṣaḥ | agne | inoṣi | martāt |
itthā | yajamānāt | ṛta-vaḥ ||4.10.7||
śivā | naḥ | sakhyā | santu | bhrātrā | agne | deveṣu | yuṣme iti |
sā | naḥ | nābhiḥ | sadane | sasmin | ūdham ||4.10.8||
bhadram | te | agne | sahasin | anīkam | upāke | ā | rocate | sūryasya |
ruśat | dṛśe | dadṛśe | nakta-yā | cit | arūkṣitam | dṛśe | ā | rūpe | annam ||4.11.1||
vi | sāhi | agne | gṛṇate | manīṣām | kham | vepasā | tuvi-jāta | stavānaḥ |
viśvebhiḥ | yat | vavanaḥ | śukra | devaiḥ | tat | naḥ | rāsva | su-mahaḥ | bhūri | manma ||4.11.2||
tvat | agne | kāvyā | tvat | manīṣāḥ | tvat | ukthā | jāyante | rādhyāni |
tvat | eti | draviṇam | vīra-peśāḥ | itthā-dhiye | dāśuṣe | martyāya ||4.11.3||
tvat | vājī | vājam-bharaḥ | vi-hāyāḥ | abhiṣṭi-kṛt | jāyate | satya-śuṣmaḥ |
tvat | rayiḥ | deva-jūtaḥ | mayaḥ-bhuḥ | tvat | āśuḥ | jūju-vān | agne | arvā ||4.11.4||
tvām | agne | prathamam | deva-yantaḥ | devam | martāḥ | amṛta | mandra-jihvam |
dveṣaḥ-yutam | ā | vivāsanti | dhībhiḥ | damūnasam | gṛha-patim | amūram ||4.11.5||
āre | asmat | amatim | āre | aṁhaḥ | āre | viśvām | duḥ-matim | yat | ni-pāsi |
doṣā | śivaḥ | sahasaḥ | sūno iti | agne | yam | devaḥ | ā | cit | sacase | svasti ||4.11.6||
yaḥ | tvām | agne | inadhate | yata-sruk | triḥ | te | annam | kṛṇavat | sasmin | ahan |
saḥ | su | dyumnaiḥ | abhi | astu | pra-sakṣat | tava | kratvā | jāta-vedaḥ | cikitvān ||4.12.1||
idhmam | yaḥ | te | jabharat | śaśramāṇaḥ | mahaḥ | agne | anīkam | ā | saparyan |
saḥ | idhānaḥ | prati | doṣām | uṣasam | puṣyan | rayim | sacate | ghnan | amitrān ||4.12.2||
agniḥ | īśe | bṛhataḥ | kṣatriyasya | agniḥ | vājasya | paramasya | rāyaḥ |
dadhāti | ratnam | vidhate | yaviṣṭhaḥ | vi | ānuṣak | martyāya | svadhā-vān ||4.12.3||
yat | cit | hi | te | puruṣa-trā | yaviṣṭha | acitti-bhiḥ | cakṛma | kat | cit | āgaḥ |
kṛdhi | su | asmān | aditeḥ | anāgān | vi | enāṁsi | śiśrathaḥ | viṣvak | agne ||4.12.4||
mahaḥ | cit | agne | enasaḥ | abhīke | ūrvāt | devānām | uta | martyānām |
mā | te | sakhāyaḥ | sadam | it | riṣāma | yaccha | tokāya | tanayāya | śam | yoḥ ||4.12.5||
yathā | ha | tyat | vasavaḥ | gauryam | cit | padi | sitām | amuñcata | yajatrāḥ |
evo iti | su | asmat | muñcata | vi | aṁhaḥ | pra | tāri | agne | pra-taram | naḥ | āyuḥ ||4.12.6||
prati | agniḥ | uṣasām | agram | akhyat | vi-bhātīnām | su-manāḥ | ratna-dheyam |
yātam | aśvinā | su-kṛtaḥ | duroṇam | ut | sūryaḥ | jyotiṣā | devaḥ | eti ||4.13.1||
ūrdhvam | bhānum | savitā | devaḥ | aśret | drapsam | davidhvat | go-iṣaḥ | na | satvā |
anu | vratam | varuṇaḥ | yanti | mitraḥ | yat | sūryam | divi | ā-rohayanti ||4.13.2||
yam | sīm | akṛṇvan | tamase | vi-pṛce | dhruva-kṣemāḥ | anava-syantaḥ | artham |
tam | sūryam | haritaḥ | sapta | yahvīḥ | spaśam | viśvasya | jagataḥ | vahanti ||4.13.3||
vahiṣṭhebhiḥ | vi-haran | yāsi | tantum | ava-vyayan | asitam | deva | vasma |
davidhvataḥ | raśmayaḥ | sūryasya | carma-iva | ava | adhuḥ | tamaḥ | ap-su | antariti ||4.13.4||
anāyataḥ | ani-baddhaḥ | kathā | ayam | nyaṅ | uttānaḥ | ava | padyate | na |
kayā | yāti | svadhayā | kaḥ | dadarśa | divaḥ | skambhaḥ | sam-ṛtaḥ | pāti | nākam ||4.13.5||
prati | agniḥ | uṣasaḥ | jāta-vedāḥ | akhyat | devaḥ | rocamānāḥ | mahaḥ-bhiḥ |
ā | nāsatyā | uru-gāyā | rathena | imam | yajñam | upa | naḥ | yātam | accha ||4.14.1||
ūrdhvam | ketum | savitā | devaḥ | aśret | jyotiḥ | viśvasmai | bhuvanāya | kṛṇvan |
ā | aprāḥ | dyāvāpṛthivī iti | antarikṣam | vi | sūryaḥ | raśmi-bhiḥ | cekitānaḥ ||4.14.2||
ā-vahantī | aruṇīḥ | jyotiṣā | ā | agāt | mahī | citrā | raśmi-bhiḥ | cekitānā |
pra-bodhayantī | suvitāya | devī | uṣāḥ | īyate | su-yujā | rathena ||4.14.3||
ā | vām | vahiṣṭhāḥ | iha | te | vahantu | rathāḥ | aśvāsaḥ | uṣasaḥ | vi-uṣṭau |
ime | hi | vām | madhu-peyāya | somāḥ | asmin | yajñe | vṛṣaṇā | mādayethām ||4.14.4||
anāyataḥ | ani-baddhaḥ | kathā | ayam | nyaṅ | uttānaḥ | ava | padyate | na |
kayā | yāti | svadhayā | kaḥ | dadarśa | divaḥ | skambhaḥ | sam-ṛtaḥ | pāti | nākam ||4.14.5||
agniḥ | hotā | naḥ | adhvare | vājī | san | pari | nīyate |
devaḥ | deveṣu | yajñiyaḥ ||4.15.1||
pari | tri-viṣṭi | adhvaram | yāti | agniḥ | rathīḥ-iva |
ā | deveṣu | prayaḥ | dadhat ||4.15.2||
pari | vāja-patiḥ | kaviḥ | agniḥ | havyāni | akramīt |
dadhat | ratnāni | dāśuṣe ||4.15.3||
ayam | yaḥ | sṛñjaye | puraḥ | daiva-vāte | sam-idhyate |
dyu-mān | amitra-dambhanaḥ ||4.15.4||
asya | gha | vīraḥ | īvataḥ | agneḥ | īśīta | martyaḥ |
tigma-jambhasya | mīḻhuṣaḥ ||4.15.5||
tam | arvantam | na | sānasim | aruṣam | na | divaḥ | śiśum |
marmṛjyante | dive-dive ||4.15.6||
bodhat | yat | mā | hari-bhyām | kumāraḥ | sāha-devyaḥ |
accha | na | hūtaḥ | ut | aram ||4.15.7||
uta | tyā | yajatā | harī iti | kumārāt | sāha-devyāt |
pra-yatā | sadyaḥ | ā | dade ||4.15.8||
eṣaḥ | vām | devau | aśvinā | kumāraḥ | sāha-devyaḥ |
dīrgha-āyuḥ | astu | somakaḥ ||4.15.9||
tam | yuvam | devau | aśvinā | kumāram | sāha-devyam |
dīrgha-āyuṣam | kṛṇotana ||4.15.10||
ā | satyaḥ | yātu | magha-vān | ṛjīṣī | dravantu | asya | harayaḥ | upa | naḥ |
tasmai | it | andhaḥ | susuma | su-dakṣam | iha | abhi-pitvam | karate | gṛṇānaḥ ||4.16.1||
ava | sya | śūra | adhvanaḥ | na | ante | asmin | naḥ | adya | savane | mandadhyai |
śaṁsāti | uktham | uśanā-iva | vedhāḥ | cikituṣe | asuryāya | manma ||4.16.2||
kaviḥ | na | niṇyam | vidathāni | sādhan | vṛṣā | yat | sekam | vi-pipānaḥ | arcāt |
divaḥ | itthā | jījanat | sapta | kārūn | ahnā | cit | cakruḥ | vayunā | gṛṇantaḥ ||4.16.3||
svaḥ | yat | vedi | su-dṛśīkam | arkaiḥ | mahi | jyotiḥ | rurucuḥ | yat | ha | vastoḥ |
andhā | tamāṁsi | dudhitā | vi-cakṣe | nṛ-bhyaḥ | cakāra | nṛ-tamaḥ | abhiṣṭau ||4.16.4||
vavakṣe | indraḥ | amitam | ṛjīṣī | ubhe iti | ā | paprau | rodasī iti | mahi-tvā |
ataḥ | cit | asya | mahimā | vi | reci | abhi | yaḥ | viśvā | bhuvanā | babhūva ||4.16.5||
viśvāni | śakraḥ | naryāṇi | vidvān | apaḥ | rireca | sakhi-bhiḥ | ni-kāmaiḥ |
aśmānam | cit | ye | bibhiduḥ | vacaḥ-bhiḥ | vrajam | go-mantam | uśijaḥ | vi | vavruriti vavruḥ ||4.16.6||
apaḥ | vṛtram | vavri-vāṁsam | parā | ahan | pra | āvat | te | vajram | pṛthivī | sa-cetāḥ |
pra | arṇāṁsi | samudriyāṇi | ainoḥ | patiḥ | bhavan | śavasā | śūra | dhṛṣṇo iti ||4.16.7||
apaḥ | yat | adrim | puru-hūta | dardaḥ | āviḥ | bhuvat | saramā | pūrvyam | te |
saḥ | naḥ | netā | vājam | ā | darṣi | bhūrim | gotrā | rujan | aṅgiraḥ-bhiḥ | gṛṇānaḥ ||4.16.8||
accha | kavim | nṛ-manaḥ | gāḥ | abhiṣṭau | svaḥ-sātā | magha-van | nādhamānam |
ūti-bhiḥ | tam | iṣaṇaḥ | dyumna-hūtau | ni | māyā-vān | abrahmā | dasyuḥ | arta ||4.16.9||
ā | dasyu-ghnā | manasā | yāhi | astam | bhuvat | te | kutsaḥ | sakhye | ni-kāmaḥ |
sve | yonau | ni | sadatam | sa-rūpā | vi | vām | cikitsat | ṛta-cit | ha | nārī ||4.16.10||
yāsi | kutsena | sa-ratham | avasyuḥ | todaḥ | vātasya | haryoḥ | īśānaḥ |
ṛjrā | vājam | na | gadhyam | yuyūṣan | kaviḥ | yat | ahan | pāryāya | bhūṣāt ||4.16.11||
kutsāya | śuṣṇam | aśuṣam | ni | barhīḥ | pra-pitve | ahnaḥ | kuyavam | sahasrā |
sadyaḥ | dasyūn | pra | mṛṇa | kutsyena | pra | sūraḥ | cakram | vṛhatāt | abhīke ||4.16.12||
tvam | piprum | mṛgayam | śūśu-vāṁsam | ṛjiśvane | vaidathināya | randhīḥ |
pañcāśat | kṛṣṇā | ni | vapaḥ | sahasrā | atkam | na | puraḥ | jarimā | vi | dardariti dardaḥ ||4.16.13||
sūraḥ | upāke | tanvam | dadhānaḥ | vi | yat | te | ceti | amṛtasya | varpaḥ |
mṛgaḥ | na | hastī | taviṣīm | uṣāṇaḥ | siṁhaḥ | na | bhīmaḥ | āyudhāni | bibhrat ||4.16.14||
indram | kāmāḥ | vasu-yantaḥ | agman | svaḥ-mīḻhe | na | savane | cakānāḥ |
śravasyavaḥ | śaśamānāsaḥ | ukthaiḥ | okaḥ | na | raṇvā | sudṛśī-iva | puṣṭiḥ ||4.16.15||
tam | it | vaḥ | indram | su-havam | huvema | yaḥ | tā | cakāra | naryā | purūṇi |
yaḥ | mā-vate | jaritre | gadhyam | cit | makṣu | vājam | bharati | spārha-rādhāḥ ||4.16.16||
tigmā | yat | antaḥ | aśaniḥ | patāti | kasmin | cit | śūra | muhuke | janānām |
ghorā | yat | arya | sam-ṛtiḥ | bhavāti | adha | sma | naḥ | tanvaḥ | bodhi | gopāḥ ||4.16.17||
bhuvaḥ | avitā | vāma-devasya | dhīnām | bhuvaḥ | sakhā | avṛkaḥ | vāja-sātau |
tvām | anu | pra-matim | ā | jaganma | uru-śaṁsaḥ | jaritre | viśvadha | syāḥ ||4.16.18||
ebhiḥ | nṛ-bhiḥ | indra | tvāyu-bhiḥ | tvā | maghavat-bhiḥ | magha-van | viśve | ājau |
dyāvaḥ | na | dyumnaiḥ | abhi | santaḥ | aryaḥ | kṣapaḥ | madema | śaradaḥ | ca | pūrvīḥ ||4.16.19||
eva | it | indrāya | vṛṣabhāya | vṛṣṇe | brahma | akarma | bhṛgavaḥ | na | ratham |
nu | cit | yathā | naḥ | sakhyā | vi-yoṣat | asat | naḥ | ugraḥ | avitā | tanū-pāḥ ||4.16.20||
nu | stutaḥ | indra | nu | gṛṇānaḥ | iṣam | jaritre | nadyaḥ | na | pīperiti pīpeḥ |
akāri | te | hari-vaḥ | brahma | navyam | dhiyā | syāma | rathyaḥ | sadā-sāḥ ||4.16.21||
tvam | mahān | indra | tubhyam | ha | kṣāḥ | anu | kṣatram | maṁhanā | manyata | dyauḥ |
tvam | vṛtram | śavasā | jaghanvān | sṛjaḥ | sindhūn | ahinā | jagrasānān ||4.17.1||
tava | tviṣaḥ | janiman | rejata | dyauḥ | rejat | bhūmiḥ | bhiyasā | svasya | manyoḥ |
ṛghāyanta | su-bhvaḥ | parvatāsaḥ | ārdan | dhanvāni | sarayante | āpaḥ ||4.17.2||
bhinat | girim | śavasā | vajram | iṣṇan | āviḥ-kṛṇvānaḥ | sahasānaḥ | ojaḥ |
vadhīt | vṛtram | vajreṇa | mandasānaḥ | saran | āpaḥ | javasā | hata-vṛṣṇīḥ ||4.17.3||
su-vīraḥ | te | janitā | manyata | dyauḥ | indrasya | kartā | svapaḥ-tamaḥ | bhūt |
yaḥ | īm | jajāna | svaryam | su-vajram | anapa-cyutam | sadasaḥ | na | bhūma ||4.17.4||
yaḥ | ekaḥ | it | cyavayati | pra | bhūma | rājā | kṛṣṭīnām | puru-hūtaḥ | indraḥ |
satyam | enam | anu | viśve | madanti | rātim | devasya | gṛṇataḥ | maghonaḥ ||4.17.5||
satrā | somāḥ | abhavan | asya | viśve | satrā | madāsaḥ | bṛhataḥ | madiṣṭhāḥ |
satrā | abhavaḥ | vasu-patiḥ | vasūnām | datre | viśvāḥ | adhithāḥ | indra | kṛṣṭīḥ ||4.17.6||
tvam | adha | prathamam | jāyamānaḥ | ame | viśvāḥ | adhithāḥ | indra | kṛṣṭīḥ |
tvam | prati | pra-vataḥ | ā-śayānam | ahim | vajreṇa | magha-van | vi | vṛścaḥ ||4.17.7||
satrā-hanan | dadhṛṣim | tumram | indram | mahām | apāram | vṛṣabham | su-vajram |
hantā | yaḥ | vṛtram | sanitā | uta | vājam | dātā | maghāni | magha-vā | su-rādhāḥ ||4.17.8||
ayam | vṛtaḥ | cātayate | sam-īcīḥ | yaḥ | ājiṣu | magha-vā | śṛṇve | ekaḥ |
ayam | vājam | bharati | yam | sanoti | asya | priyāsaḥ | sakhye | syāma ||4.17.9||
ayam | śṛṇve | adha | jayan | uta | ghnan | ayam | uta | pra | kṛṇute | yudhā | gāḥ |
yadā | satyam | kṛṇute | manyum | indraḥ | viśvam | dṛḻham | bhayate | ejat | asmāt ||4.17.10||
sam | indraḥ | gāḥ | ajayat | sam | hiraṇyā | sam | aśviyā | magha-vā | yaḥ | ha | pūrvīḥ |
ebhiḥ | nṛ-bhiḥ | nṛ-tamaḥ | asya | śākaiḥ | rāyaḥ | vi-bhaktā | sam-bharaḥ | ca | vasvaḥ ||4.17.11||
kiyat | svit | indraḥ | adhi | eti | mātuḥ | kiyat | pituḥ | janituḥ | yaḥ | jajāna |
yaḥ | asya | śuṣmam | muhukaiḥ | iyarti | vātaḥ | na | jūtaḥ | stanayat-bhiḥ | abhraiḥ ||4.17.12||
kṣiyantam | tvam | akṣiyantam | kṛṇoti | iyarti | reṇum | magha-vā | sam-oham |
vi-bhañjanuḥ | aśanimān-iva | dyauḥ | uta | stotāram | magha-vā | vasau | dhāt ||4.17.13||
ayam | cakram | iṣaṇat | sūryasya | ni | etaśam | rīramat | sasṛmāṇam |
ā | kṛṣṇaḥ | īm | juhurāṇaḥ | jigharti | tvacaḥ | budhne | rajasaḥ | asya | yonau ||4.17.14||
4.17.16a gavyanta indraṁ sakhyāya viprā aśvāyanto vṛṣaṇaṁ vājayantaḥ |
4.17.16c janīyanto janidāmakṣitotimā cyāvayāmo'vate na kośam ||
4.17.17a trātā no bodhi dadṛśāna āpirabhikhyātā marḍitā somyānām |
4.17.17c sakhā pitā pitṛtamaḥ pitṝṇāṁ kartemu lokamuśate vayodhāḥ ||
4.17.18a sakhīyatāmavitā bodhi sakhā gṛṇāna indra stuvate vayo dhāḥ |
4.17.18c vayaṁ hyā te cakṛmā sabādha ābhiḥ śamībhirmahayanta indra ||
4.17.19a stuta indro maghavā yaddha vṛtrā bhūrīṇyeko apratīni hanti |
4.17.19c asya priyo jaritā yasya śarmannakirdevā vārayante na martāḥ ||
4.17.20a evā na indro maghavā virapśī karatsatyā carṣaṇīdhṛdanarvā |
4.17.20c tvaṁ rājā januṣāṁ dhehyasme adhi śravo māhinaṁ yajjaritre ||
4.17.21a nū ṣṭuta indra nū gṛṇāna iṣaṁ jaritre nadyo na pīpeḥ |
4.17.21c akāri te harivo brahma navyaṁ dhiyā syāma rathyaḥ sadāsāḥ ||
4.18.1a ayaṁ panthā anuvittaḥ purāṇo yato devā udajāyanta viśve |
4.18.1c ataścidā janiṣīṣṭa pravṛddho mā mātaramamuyā pattave kaḥ ||
4.18.2a nāhamato nirayā durgahaitattiraścatā pārśvānnirgamāṇi |
4.18.2c bahūni me akṛtā kartvāni yudhyai tvena saṁ tvena pṛcchai ||
4.18.3a parāyatīṁ mātaramanvacaṣṭa na nānu gānyanu nū gamāni |
4.18.3c tvaṣṭurgṛhe apibatsomamindraḥ śatadhanyaṁ camvoḥ sutasya ||
4.18.4a kiṁ sa ṛdhakkṛṇavadyaṁ sahasraṁ māso jabhāra śaradaśca pūrvīḥ |
4.18.4c nahī nvasya pratimānamastyantarjāteṣūta ye janitvāḥ ||
4.18.5a avadyamiva manyamānā guhākarindraṁ mātā vīryeṇā nyṛṣṭam |
4.18.5c athodasthātsvayamatkaṁ vasāna ā rodasī apṛṇājjāyamānaḥ ||
4.18.6a etā arṣantyalalābhavantīrṛtāvarīriva saṁkrośamānāḥ |
4.18.6c etā vi pṛccha kimidaṁ bhananti kamāpo adriṁ paridhiṁ rujanti ||
4.18.7a kimu ṣvidasmai nivido bhanantendrasyāvadyaṁ didhiṣanta āpaḥ |
4.18.7c mamaitānputro mahatā vadhena vṛtraṁ jaghanvām̐ asṛjadvi sindhūn ||
4.18.8a mamaccana tvā yuvatiḥ parāsa mamaccana tvā kuṣavā jagāra |
4.18.8c mamaccidāpaḥ śiśave mamṛḍyurmamaccidindraḥ sahasodatiṣṭhat ||
4.18.9a mamaccana te maghavanvyaṁso nivividhvām̐ apa hanū jaghāna |
4.18.9c adhā nividdha uttaro babhūvāñchiro dāsasya saṁ piṇagvadhena ||
4.18.10a gṛṣṭiḥ sasūva sthaviraṁ tavāgāmanādhṛṣyaṁ vṛṣabhaṁ tumramindram |
4.18.10c arīḻhaṁ vatsaṁ carathāya mātā svayaṁ gātuṁ tanva icchamānam ||
4.18.11a uta mātā mahiṣamanvavenadamī tvā jahati putra devāḥ |
4.18.11c athābravīdvṛtramindro haniṣyantsakhe viṣṇo vitaraṁ vi kramasva ||
4.18.12a kaste mātaraṁ vidhavāmacakracchayuṁ kastvāmajighāṁsaccarantam |
4.18.12c kaste devo adhi mārḍīka āsīdyatprākṣiṇāḥ pitaraṁ pādagṛhya ||
4.18.13a avartyā śuna āntrāṇi pece na deveṣu vivide marḍitāram |
4.18.13c apaśyaṁ jāyāmamahīyamānāmadhā me śyeno madhvā jabhāra ||
4.19.1a evā tvāmindra vajrinnatra viśve devāsaḥ suhavāsa ūmāḥ |
4.19.1c mahāmubhe rodasī vṛddhamṛṣvaṁ nirekamidvṛṇate vṛtrahatye ||
4.19.2a avāsṛjanta jivrayo na devā bhuvaḥ samrāḻindra satyayoniḥ |
4.19.2c ahannahiṁ pariśayānamarṇaḥ pra vartanīrarado viśvadhenāḥ ||
4.19.3a atṛpṇuvantaṁ viyatamabudhyamabudhyamānaṁ suṣupāṇamindra |
4.19.3c sapta prati pravata āśayānamahiṁ vajreṇa vi riṇā aparvan ||
4.19.4a akṣodayacchavasā kṣāma budhnaṁ vārṇa vātastaviṣībhirindraḥ |
4.19.4c dṛḻhānyaubhnāduśamāna ojo'vābhinatkakubhaḥ parvatānām ||
4.19.5a abhi pra dadrurjanayo na garbhaṁ rathā iva pra yayuḥ sākamadrayaḥ |
4.19.5c atarpayo visṛta ubja ūrmīntvaṁ vṛtām̐ ariṇā indra sindhūn ||
4.19.6a tvaṁ mahīmavaniṁ viśvadhenāṁ turvītaye vayyāya kṣarantīm |
4.19.6c aramayo namasaijadarṇaḥ sutaraṇām̐ akṛṇorindra sindhūn ||
4.19.7a prāgruvo nabhanvo na vakvā dhvasrā apinvadyuvatīrṛtajñāḥ |
4.19.7c dhanvānyajrām̐ apṛṇaktṛṣāṇām̐ adhogindraḥ staryo daṁsupatnīḥ ||
4.19.8a pūrvīruṣasaḥ śaradaśca gūrtā vṛtraṁ jaghanvām̐ asṛjadvi sindhūn |
4.19.8c pariṣṭhitā atṛṇadbadbadhānāḥ sīrā indraḥ sravitave pṛthivyā ||
4.19.9a vamrībhiḥ putramagruvo adānaṁ niveśanāddhariva ā jabhartha |
4.19.9c vyandho akhyadahimādadāno nirbhūdukhacchitsamaranta parva ||
4.19.10a pra te pūrvāṇi karaṇāni viprāvidvām̐ āha viduṣe karāṁsi |
4.19.10c yathāyathā vṛṣṇyāni svagūrtāpāṁsi rājannaryāviveṣīḥ ||
4.19.11a nū ṣṭuta indra nū gṛṇāna iṣaṁ jaritre nadyo na pīpeḥ |
4.19.11c akāri te harivo brahma navyaṁ dhiyā syāma rathyaḥ sadāsāḥ ||
4.20.1a ā na indro dūrādā na āsādabhiṣṭikṛdavase yāsadugraḥ |
4.20.1c ojiṣṭhebhirnṛpatirvajrabāhuḥ saṁge samatsu turvaṇiḥ pṛtanyūn ||
4.20.2a ā na indro haribhiryātvacchārvācīno'vase rādhase ca |
4.20.2c tiṣṭhāti vajrī maghavā virapśīmaṁ yajñamanu no vājasātau ||
4.20.3a imaṁ yajñaṁ tvamasmākamindra puro dadhatsaniṣyasi kratuṁ naḥ |
4.20.3c śvaghnīva vajrintsanaye dhanānāṁ tvayā vayamarya ājiṁ jayema ||
4.20.4a uśannu ṣu ṇaḥ sumanā upāke somasya nu suṣutasya svadhāvaḥ |
4.20.4c pā indra pratibhṛtasya madhvaḥ samandhasā mamadaḥ pṛṣṭhyena ||
4.20.5a vi yo rarapśa ṛṣibhirnavebhirvṛkṣo na pakvaḥ sṛṇyo na jetā |
4.20.5c maryo na yoṣāmabhi manyamāno'cchā vivakmi puruhūtamindram ||
4.20.6a girirna yaḥ svatavām̐ ṛṣva indraḥ sanādeva sahase jāta ugraḥ |
4.20.6c ādartā vajraṁ sthaviraṁ na bhīma udneva kośaṁ vasunā nyṛṣṭam ||
4.20.7a na yasya vartā januṣā nvasti na rādhasa āmarītā maghasya |
4.20.7c udvāvṛṣāṇastaviṣīva ugrāsmabhyaṁ daddhi puruhūta rāyaḥ ||
4.20.8a īkṣe rāyaḥ kṣayasya carṣaṇīnāmuta vrajamapavartāsi gonām |
4.20.8c śikṣānaraḥ samitheṣu prahāvānvasvo rāśimabhinetāsi bhūrim ||
4.20.9a kayā tacchṛṇve śacyā śaciṣṭho yayā kṛṇoti muhu kā cidṛṣvaḥ |
4.20.9c puru dāśuṣe vicayiṣṭho aṁho'thā dadhāti draviṇaṁ jaritre ||
4.20.10a mā no mardhīrā bharā daddhi tannaḥ pra dāśuṣe dātave bhūri yatte |
4.20.10c navye deṣṇe śaste asminta ukthe pra bravāma vayamindra stuvantaḥ ||
4.20.11a nū ṣṭuta indra nū gṛṇāna iṣaṁ jaritre nadyo na pīpeḥ |
4.20.11c akāri te harivo brahma navyaṁ dhiyā syāma rathyaḥ sadāsāḥ ||
4.21.1a ā yātvindro'vasa upa na iha stutaḥ sadhamādastu śūraḥ |
4.21.1c vāvṛdhānastaviṣīryasya pūrvīrdyaurna kṣatramabhibhūti puṣyāt ||
4.21.2a tasyediha stavatha vṛṣṇyāni tuvidyumnasya tuvirādhaso nṝn |
4.21.2c yasya kraturvidathyo na samrāṭ sāhvāntarutro abhyasti kṛṣṭīḥ ||
4.21.3a ā yātvindro diva ā pṛthivyā makṣū samudrāduta vā purīṣāt |
4.21.3c svarṇarādavase no marutvānparāvato vā sadanādṛtasya ||
4.21.4a sthūrasya rāyo bṛhato ya īśe tamu ṣṭavāma vidatheṣvindram |
4.21.4c yo vāyunā jayati gomatīṣu pra dhṛṣṇuyā nayati vasyo accha ||
4.21.5a upa yo namo namasi stabhāyanniyarti vācaṁ janayanyajadhyai |
4.21.5c ṛñjasānaḥ puruvāra ukthairendraṁ kṛṇvīta sadaneṣu hotā ||
4.21.6a dhiṣā yadi dhiṣaṇyantaḥ saraṇyāntsadanto adrimauśijasya gohe |
4.21.6c ā duroṣāḥ pāstyasya hotā yo no mahāntsaṁvaraṇeṣu vahniḥ ||
4.21.7a satrā yadīṁ bhārvarasya vṛṣṇaḥ siṣakti śuṣmaḥ stuvate bharāya |
4.21.7c guhā yadīmauśijasya gohe pra yaddhiye prāyase madāya ||
4.21.8a vi yadvarāṁsi parvatasya vṛṇve payobhirjinve apāṁ javāṁsi |
4.21.8c vidadgaurasya gavayasya gohe yadī vājāya sudhyo vahanti ||
4.21.9a bhadrā te hastā sukṛtota pāṇī prayantārā stuvate rādha indra |
4.21.9c kā te niṣattiḥ kimu no mamatsi kiṁ nodudu harṣase dātavā u ||
4.21.10a evā vasva indraḥ satyaḥ samrāḍḍhantā vṛtraṁ varivaḥ pūrave kaḥ |
4.21.10c puruṣṭuta kratvā naḥ śagdhi rāyo bhakṣīya te'vaso daivyasya ||
4.21.11a nū ṣṭuta indra nū gṛṇāna iṣaṁ jaritre nadyo na pīpeḥ |
4.21.11c akāri te harivo brahma navyaṁ dhiyā syāma rathyaḥ sadāsāḥ ||
4.22.1a yanna indro jujuṣe yacca vaṣṭi tanno mahānkarati śuṣmyā cit |
4.22.1c brahma stomaṁ maghavā somamukthā yo aśmānaṁ śavasā bibhradeti ||
4.22.2a vṛṣā vṛṣandhiṁ caturaśrimasyannugro bāhubhyāṁ nṛtamaḥ śacīvān |
4.22.2c śriye paruṣṇīmuṣamāṇa ūrṇāṁ yasyāḥ parvāṇi sakhyāya vivye ||
4.22.3a yo devo devatamo jāyamāno maho vājebhirmahadbhiśca śuṣmaiḥ |
4.22.3c dadhāno vajraṁ bāhvoruśantaṁ dyāmamena rejayatpra bhūma ||
4.22.4a viśvā rodhāṁsi pravataśca pūrvīrdyaurṛṣvājjanimanrejata kṣāḥ |
4.22.4c ā mātarā bharati śuṣmyā gornṛvatparijmannonuvanta vātāḥ ||
4.22.5a tā tū ta indra mahato mahāni viśveṣvitsavaneṣu pravācyā |
4.22.5c yacchūra dhṛṣṇo dhṛṣatā dadhṛṣvānahiṁ vajreṇa śavasāviveṣīḥ ||
4.22.6a tā tū te satyā tuvinṛmṇa viśvā pra dhenavaḥ sisrate vṛṣṇa ūdhnaḥ |
4.22.6c adhā ha tvadvṛṣamaṇo bhiyānāḥ pra sindhavo javasā cakramanta ||
4.22.7a atrāha te harivastā u devīravobhirindra stavanta svasāraḥ |
4.22.7c yatsīmanu pra muco badbadhānā dīrghāmanu prasitiṁ syandayadhyai ||
4.22.8a pipīḻe aṁśurmadyo na sindhurā tvā śamī śaśamānasya śaktiḥ |
4.22.8c asmadryakchuśucānasya yamyā āśurna raśmiṁ tuvyojasaṁ goḥ ||
4.22.9a asme varṣiṣṭhā kṛṇuhi jyeṣṭhā nṛmṇāni satrā sahure sahāṁsi |
4.22.9c asmabhyaṁ vṛtrā suhanāni randhi jahi vadharvanuṣo martyasya ||
4.22.10a asmākamitsu śṛṇuhi tvamindrāsmabhyaṁ citrām̐ upa māhi vājān |
4.22.10c asmabhyaṁ viśvā iṣaṇaḥ puraṁdhīrasmākaṁ su maghavanbodhi godāḥ ||
4.22.11a nū ṣṭuta indra nū gṛṇāna iṣaṁ jaritre nadyo na pīpeḥ |
4.22.11c akāri te harivo brahma navyaṁ dhiyā syāma rathyaḥ sadāsāḥ ||
4.23.1a kathā mahāmavṛdhatkasya hoturyajñaṁ juṣāṇo abhi somamūdhaḥ |
4.23.1c pibannuśāno juṣamāṇo andho vavakṣa ṛṣvaḥ śucate dhanāya ||
4.23.2a ko asya vīraḥ sadhamādamāpa samānaṁśa sumatibhiḥ ko asya |
4.23.2c kadasya citraṁ cikite kadūtī vṛdhe bhuvacchaśamānasya yajyoḥ ||
4.23.3a kathā śṛṇoti hūyamānamindraḥ kathā śṛṇvannavasāmasya veda |
4.23.3c kā asya pūrvīrupamātayo ha kathainamāhuḥ papuriṁ jaritre ||
4.23.4a kathā sabādhaḥ śaśamāno asya naśadabhi draviṇaṁ dīdhyānaḥ |
4.23.4c devo bhuvannavedā ma ṛtānāṁ namo jagṛbhvām̐ abhi yajjujoṣat ||
4.23.5a kathā kadasyā uṣaso vyuṣṭau devo martasya sakhyaṁ jujoṣa |
4.23.5c kathā kadasya sakhyaṁ sakhibhyo ye asminkāmaṁ suyujaṁ tatasre ||
4.23.6a kimādamatraṁ sakhyaṁ sakhibhyaḥ kadā nu te bhrātraṁ pra bravāma |
4.23.6c śriye sudṛśo vapurasya sargāḥ svarṇa citratamamiṣa ā goḥ ||
4.23.7a druhaṁ jighāṁsandhvarasamanindrāṁ tetikte tigmā tujase anīkā |
4.23.7c ṛṇā cidyatra ṛṇayā na ugro dūre ajñātā uṣaso babādhe ||
4.23.8a ṛtasya hi śurudhaḥ santi pūrvīrṛtasya dhītirvṛjināni hanti |
4.23.8c ṛtasya śloko badhirā tatarda karṇā budhānaḥ śucamāna āyoḥ ||
4.23.9a ṛtasya dṛḻhā dharuṇāni santi purūṇi candrā vapuṣe vapūṁṣi |
4.23.9c ṛtena dīrghamiṣaṇanta pṛkṣa ṛtena gāva ṛtamā viveśuḥ ||
4.23.10a ṛtaṁ yemāna ṛtamidvanotyṛtasya śuṣmasturayā u gavyuḥ |
4.23.10c ṛtāya pṛthvī bahule gabhīre ṛtāya dhenū parame duhāte ||
4.23.11a nū ṣṭuta indra nū gṛṇāna iṣaṁ jaritre nadyo na pīpeḥ |
4.23.11c akāri te harivo brahma navyaṁ dhiyā syāma rathyaḥ sadāsāḥ ||
4.24.1a kā suṣṭutiḥ śavasaḥ sūnumindramarvācīnaṁ rādhasa ā vavartat |
4.24.1c dadirhi vīro gṛṇate vasūni sa gopatirniṣṣidhāṁ no janāsaḥ ||
4.24.2a sa vṛtrahatye havyaḥ sa īḍyaḥ sa suṣṭuta indraḥ satyarādhāḥ |
4.24.2c sa yāmannā maghavā martyāya brahmaṇyate suṣvaye varivo dhāt ||
4.24.3a taminnaro vi hvayante samīke ririkvāṁsastanvaḥ kṛṇvata trām |
4.24.3c mitho yattyāgamubhayāso agmannarastokasya tanayasya sātau ||
4.24.4a kratūyanti kṣitayo yoga ugrāśuṣāṇāso mitho arṇasātau |
4.24.4c saṁ yadviśo'vavṛtranta yudhmā ādinnema indrayante abhīke ||
4.24.5a ādiddha nema indriyaṁ yajanta āditpaktiḥ puroḻāśaṁ riricyāt |
4.24.5c āditsomo vi papṛcyādasuṣvīnādijjujoṣa vṛṣabhaṁ yajadhyai ||
4.24.6a kṛṇotyasmai varivo ya itthendrāya somamuśate sunoti |
4.24.6c sadhrīcīnena manasāvivenantamitsakhāyaṁ kṛṇute samatsu ||
4.24.7a ya indrāya sunavatsomamadya pacātpaktīruta bhṛjjāti dhānāḥ |
4.24.7c prati manāyorucathāni haryantasmindadhadvṛṣaṇaṁ śuṣmamindraḥ ||
4.24.8a yadā samaryaṁ vyacedṛghāvā dīrghaṁ yadājimabhyakhyadaryaḥ |
4.24.8c acikradadvṛṣaṇaṁ patnyacchā duroṇa ā niśitaṁ somasudbhiḥ ||
4.24.9a bhūyasā vasnamacaratkanīyo'vikrīto akāniṣaṁ punaryan |
4.24.9c sa bhūyasā kanīyo nārirecīddīnā dakṣā vi duhanti pra vāṇam ||
4.24.10a ka imaṁ daśabhirmamendraṁ krīṇāti dhenubhiḥ |
4.24.10c yadā vṛtrāṇi jaṅghanadathainaṁ me punardadat ||
4.24.11a nū ṣṭuta indra nū gṛṇāna iṣaṁ jaritre nadyo na pīpeḥ |
4.24.11c akāri te harivo brahma navyaṁ dhiyā syāma rathyaḥ sadāsāḥ ||
4.25.1a ko adya naryo devakāma uśannindrasya sakhyaṁ jujoṣa |
4.25.1c ko vā mahe'vase pāryāya samiddhe agnau sutasoma īṭṭe ||
4.25.2a ko nānāma vacasā somyāya manāyurvā bhavati vasta usrāḥ |
4.25.2c ka indrasya yujyaṁ kaḥ sakhitvaṁ ko bhrātraṁ vaṣṭi kavaye ka ūtī ||
4.25.3a ko devānāmavo adyā vṛṇīte ka ādityām̐ aditiṁ jyotirīṭṭe |
4.25.3c kasyāśvināvindro agniḥ sutasyāṁśoḥ pibanti manasāvivenam ||
4.25.4a tasmā agnirbhārataḥ śarma yaṁsajjyokpaśyātsūryamuccarantam |
4.25.4c ya indrāya sunavāmetyāha nare naryāya nṛtamāya nṛṇām ||
4.25.5a na taṁ jinanti bahavo na dabhrā urvasmā aditiḥ śarma yaṁsat |
4.25.5c priyaḥ sukṛtpriya indre manāyuḥ priyaḥ suprāvīḥ priyo asya somī ||
4.25.6a suprāvyaḥ prāśuṣāḻeṣa vīraḥ suṣveḥ paktiṁ kṛṇute kevalendraḥ |
4.25.6c nāsuṣverāpirna sakhā na jāmirduṣprāvyo'vahantedavācaḥ ||
4.25.7a na revatā paṇinā sakhyamindro'sunvatā sutapāḥ saṁ gṛṇīte |
4.25.7c āsya vedaḥ khidati hanti nagnaṁ vi suṣvaye paktaye kevalo bhūt ||
4.25.8a indraṁ pare'vare madhyamāsa indraṁ yānto'vasitāsa indram |
4.25.8c indraṁ kṣiyanta uta yudhyamānā indraṁ naro vājayanto havante ||
4.26.1a ahaṁ manurabhavaṁ sūryaścāhaṁ kakṣīvām̐ ṛṣirasmi vipraḥ |
4.26.1c ahaṁ kutsamārjuneyaṁ nyṛñje'haṁ kaviruśanā paśyatā mā ||
4.26.2a ahaṁ bhūmimadadāmāryāyāhaṁ vṛṣṭiṁ dāśuṣe martyāya |
4.26.2c ahamapo anayaṁ vāvaśānā mama devāso anu ketamāyan ||
4.26.3a ahaṁ puro mandasāno vyairaṁ nava sākaṁ navatīḥ śambarasya |
4.26.3c śatatamaṁ veśyaṁ sarvatātā divodāsamatithigvaṁ yadāvam ||
4.26.4a pra su ṣa vibhyo maruto virastu pra śyenaḥ śyenebhya āśupatvā |
4.26.4c acakrayā yatsvadhayā suparṇo havyaṁ bharanmanave devajuṣṭam ||
4.26.5a bharadyadi virato vevijānaḥ pathoruṇā manojavā asarji |
4.26.5c tūyaṁ yayau madhunā somyenota śravo vivide śyeno atra ||
4.26.6a ṛjīpī śyeno dadamāno aṁśuṁ parāvataḥ śakuno mandraṁ madam |
4.26.6c somaṁ bharaddādṛhāṇo devāvāndivo amuṣmāduttarādādāya ||
4.26.7a ādāya śyeno abharatsomaṁ sahasraṁ savām̐ ayutaṁ ca sākam |
4.26.7c atrā puraṁdhirajahādarātīrmade somasya mūrā amūraḥ ||
4.27.1a garbhe nu sannanveṣāmavedamahaṁ devānāṁ janimāni viśvā |
4.27.1c śataṁ mā pura āyasīrarakṣannadha śyeno javasā niradīyam ||
4.27.2a na ghā sa māmapa joṣaṁ jabhārābhīmāsa tvakṣasā vīryeṇa |
4.27.2c īrmā puraṁdhirajahādarātīruta vātām̐ ataracchūśuvānaḥ ||
4.27.3a ava yacchyeno asvanīdadha dyorvi yadyadi vāta ūhuḥ puraṁdhim |
4.27.3c sṛjadyadasmā ava ha kṣipajjyāṁ kṛśānurastā manasā bhuraṇyan ||
4.27.4a ṛjipya īmindrāvato na bhujyuṁ śyeno jabhāra bṛhato adhi ṣṇoḥ |
4.27.4c antaḥ patatpatatryasya parṇamadha yāmani prasitasya tadveḥ ||
4.27.5a adha śvetaṁ kalaśaṁ gobhiraktamāpipyānaṁ maghavā śukramandhaḥ |
4.27.5c adhvaryubhiḥ prayataṁ madhvo agramindro madāya prati dhatpibadhyai śūro madāya prati dhatpibadhyai ||
4.28.1a tvā yujā tava tatsoma sakhya indro apo manave sasrutaskaḥ |
4.28.1c ahannahimariṇātsapta sindhūnapāvṛṇodapihiteva khāni ||
4.28.2a tvā yujā ni khidatsūryasyendraścakraṁ sahasā sadya indo |
4.28.2c adhi ṣṇunā bṛhatā vartamānaṁ maho druho apa viśvāyu dhāyi ||
4.28.3a ahannindro adahadagnirindo purā dasyūnmadhyaṁdinādabhīke |
4.28.3c durge duroṇe kratvā na yātāṁ purū sahasrā śarvā ni barhīt ||
4.28.4a viśvasmātsīmadhamām̐ indra dasyūnviśo dāsīrakṛṇorapraśastāḥ |
4.28.4c abādhethāmamṛṇataṁ ni śatrūnavindethāmapacitiṁ vadhatraiḥ ||
4.28.5a evā satyaṁ maghavānā yuvaṁ tadindraśca somorvamaśvyaṁ goḥ |
4.28.5c ādardṛtamapihitānyaśnā riricathuḥ kṣāścittatṛdānā ||
4.29.1a ā naḥ stuta upa vājebhirūtī indra yāhi haribhirmandasānaḥ |
4.29.1c tiraścidaryaḥ savanā purūṇyāṅgūṣebhirgṛṇānaḥ satyarādhāḥ ||
4.29.2a ā hi ṣmā yāti naryaścikitvānhūyamānaḥ sotṛbhirupa yajñam |
4.29.2c svaśvo yo abhīrurmanyamānaḥ suṣvāṇebhirmadati saṁ ha vīraiḥ ||
4.29.3a śrāvayedasya karṇā vājayadhyai juṣṭāmanu pra diśaṁ mandayadhyai |
4.29.3c udvāvṛṣāṇo rādhase tuviṣmānkaranna indraḥ sutīrthābhayaṁ ca ||
4.29.4a acchā yo gantā nādhamānamūtī itthā vipraṁ havamānaṁ gṛṇantam |
4.29.4c upa tmani dadhāno dhuryāśūntsahasrāṇi śatāni vajrabāhuḥ ||
4.29.5a tvotāso maghavannindra viprā vayaṁ te syāma sūrayo gṛṇantaḥ |
4.29.5c bhejānāso bṛhaddivasya rāya ākāyyasya dāvane purukṣoḥ ||
4.30.1a nakirindra tvaduttaro na jyāyām̐ asti vṛtrahan |
4.30.1c nakirevā yathā tvam ||
4.30.2a satrā te anu kṛṣṭayo viśvā cakreva vāvṛtuḥ |
4.30.2c satrā mahām̐ asi śrutaḥ ||
4.30.3a viśve canedanā tvā devāsa indra yuyudhuḥ |
4.30.3c yadahā naktamātiraḥ ||
4.30.4a yatrota bādhitebhyaścakraṁ kutsāya yudhyate |
4.30.4c muṣāya indra sūryam ||
4.30.5a yatra devām̐ ṛghāyato viśvām̐ ayudhya eka it |
4.30.5c tvamindra vanūm̐rahan ||
4.30.6a yatrota martyāya kamariṇā indra sūryam |
4.30.6c prāvaḥ śacībhiretaśam ||
4.30.7a kimādutāsi vṛtrahanmaghavanmanyumattamaḥ |
4.30.7c atrāha dānumātiraḥ ||
4.30.8a etadgheduta vīryamindra cakartha pauṁsyam |
4.30.8c striyaṁ yaddurhaṇāyuvaṁ vadhīrduhitaraṁ divaḥ ||
4.30.9a divaścidghā duhitaraṁ mahānmahīyamānām |
4.30.9c uṣāsamindra saṁ piṇak ||
4.30.10a apoṣā anasaḥ saratsaṁpiṣṭādaha bibhyuṣī |
4.30.10c ni yatsīṁ śiśnathadvṛṣā ||
4.30.11a etadasyā anaḥ śaye susaṁpiṣṭaṁ vipāśyā |
4.30.11c sasāra sīṁ parāvataḥ ||
4.30.12a uta sindhuṁ vibālyaṁ vitasthānāmadhi kṣami |
4.30.12c pari ṣṭhā indra māyayā ||
4.30.13a uta śuṣṇasya dhṛṣṇuyā pra mṛkṣo abhi vedanam |
4.30.13c puro yadasya saṁpiṇak ||
4.30.14a uta dāsaṁ kaulitaraṁ bṛhataḥ parvatādadhi |
4.30.14c avāhannindra śambaram ||
4.30.15a uta dāsasya varcinaḥ sahasrāṇi śatāvadhīḥ |
4.30.15c adhi pañca pradhīm̐riva ||
4.30.16a uta tyaṁ putramagruvaḥ parāvṛktaṁ śatakratuḥ |
4.30.16c uktheṣvindra ābhajat ||
4.30.17a uta tyā turvaśāyadū asnātārā śacīpatiḥ |
4.30.17c indro vidvām̐ apārayat ||
4.30.18a uta tyā sadya āryā sarayorindra pārataḥ |
4.30.18c arṇācitrarathāvadhīḥ ||
4.30.19a anu dvā jahitā nayo'ndhaṁ śroṇaṁ ca vṛtrahan |
4.30.19c na tatte sumnamaṣṭave ||
4.30.20a śatamaśmanmayīnāṁ purāmindro vyāsyat |
4.30.20c divodāsāya dāśuṣe ||
4.30.21a asvāpayaddabhītaye sahasrā triṁśataṁ hathaiḥ |
4.30.21c dāsānāmindro māyayā ||
4.30.22a sa ghedutāsi vṛtrahantsamāna indra gopatiḥ |
4.30.22c yastā viśvāni cicyuṣe ||
4.30.23a uta nūnaṁ yadindriyaṁ kariṣyā indra pauṁsyam |
4.30.23c adyā nakiṣṭadā minat ||
4.30.24a vāmaṁvāmaṁ ta ādure devo dadātvaryamā |
4.30.24c vāmaṁ pūṣā vāmaṁ bhago vāmaṁ devaḥ karūḻatī ||
4.31.1a kayā naścitra ā bhuvadūtī sadāvṛdhaḥ sakhā |
4.31.1c kayā śaciṣṭhayā vṛtā ||
4.31.2a kastvā satyo madānāṁ maṁhiṣṭho matsadandhasaḥ |
4.31.2c dṛḻhā cidāruje vasu ||
4.31.3a abhī ṣu ṇaḥ sakhīnāmavitā jaritṝṇām |
4.31.3c śataṁ bhavāsyūtibhiḥ ||
4.31.4a abhī na ā vavṛtsva cakraṁ na vṛttamarvataḥ |
4.31.4c niyudbhiścarṣaṇīnām ||
4.31.5a pravatā hi kratūnāmā hā padeva gacchasi |
4.31.5c abhakṣi sūrye sacā ||
4.31.6a saṁ yatta indra manyavaḥ saṁ cakrāṇi dadhanvire |
4.31.6c adha tve adha sūrye ||
4.31.7a uta smā hi tvāmāhurinmaghavānaṁ śacīpate |
4.31.7c dātāramavidīdhayum ||
4.31.8a uta smā sadya itpari śaśamānāya sunvate |
4.31.8c purū cinmaṁhase vasu ||
4.31.9a nahi ṣmā te śataṁ cana rādho varanta āmuraḥ |
4.31.9c na cyautnāni kariṣyataḥ ||
4.31.10a asmām̐ avantu te śatamasmāntsahasramūtayaḥ |
4.31.10c asmānviśvā abhiṣṭayaḥ ||
4.31.11a asmām̐ ihā vṛṇīṣva sakhyāya svastaye |
4.31.11c maho rāye divitmate ||
4.31.12a asmām̐ aviḍḍhi viśvahendra rāyā parīṇasā |
4.31.12c asmānviśvābhirūtibhiḥ ||
4.31.13a asmabhyaṁ tām̐ apā vṛdhi vrajām̐ asteva gomataḥ |
4.31.13c navābhirindrotibhiḥ ||
4.31.14a asmākaṁ dhṛṣṇuyā ratho dyumām̐ indrānapacyutaḥ |
4.31.14c gavyuraśvayurīyate ||
4.31.15a asmākamuttamaṁ kṛdhi śravo deveṣu sūrya |
4.31.15c varṣiṣṭhaṁ dyāmivopari ||
4.32.1a ā tū na indra vṛtrahannasmākamardhamā gahi |
4.32.1c mahānmahībhirūtibhiḥ ||
4.32.2a bhṛmiścidghāsi tūtujirā citra citriṇīṣvā |
4.32.2c citraṁ kṛṇoṣyūtaye ||
4.32.3a dabhrebhiścicchaśīyāṁsaṁ haṁsi vrādhantamojasā |
4.32.3c sakhibhirye tve sacā ||
4.32.4a vayamindra tve sacā vayaṁ tvābhi nonumaḥ |
4.32.4c asmām̐asmām̐ idudava ||
4.32.5a sa naścitrābhiradrivo'navadyābhirūtibhiḥ |
4.32.5c anādhṛṣṭābhirā gahi ||
4.32.6a bhūyāmo ṣu tvāvataḥ sakhāya indra gomataḥ |
4.32.6c yujo vājāya ghṛṣvaye ||
4.32.7a tvaṁ hyeka īśiṣa indra vājasya gomataḥ |
4.32.7c sa no yandhi mahīmiṣam ||
4.32.8a na tvā varante anyathā yadditsasi stuto magham |
4.32.8c stotṛbhya indra girvaṇaḥ ||
4.32.9a abhi tvā gotamā girānūṣata pra dāvane |
4.32.9c indra vājāya ghṛṣvaye ||
4.32.10a pra te vocāma vīryā yā mandasāna ārujaḥ |
4.32.10c puro dāsīrabhītya ||
4.32.11a tā te gṛṇanti vedhaso yāni cakartha pauṁsyā |
4.32.11c suteṣvindra girvaṇaḥ ||
4.32.12a avīvṛdhanta gotamā indra tve stomavāhasaḥ |
4.32.12c aiṣu dhā vīravadyaśaḥ ||
4.32.13a yacciddhi śaśvatāmasīndra sādhāraṇastvam |
4.32.13c taṁ tvā vayaṁ havāmahe ||
4.32.14a arvācīno vaso bhavāsme su matsvāndhasaḥ |
4.32.14c somānāmindra somapāḥ ||
4.32.15a asmākaṁ tvā matīnāmā stoma indra yacchatu |
4.32.15c arvāgā vartayā harī ||
4.32.16a puroḻāśaṁ ca no ghaso joṣayāse giraśca naḥ |
4.32.16c vadhūyuriva yoṣaṇām ||
4.32.17a sahasraṁ vyatīnāṁ yuktānāmindramīmahe |
4.32.17c śataṁ somasya khāryaḥ ||
4.32.18a sahasrā te śatā vayaṁ gavāmā cyāvayāmasi |
4.32.18c asmatrā rādha etu te ||
4.32.19a daśa te kalaśānāṁ hiraṇyānāmadhīmahi |
4.32.19c bhūridā asi vṛtrahan ||
4.32.20a bhūridā bhūri dehi no mā dabhraṁ bhūryā bhara |
4.32.20c bhūri ghedindra ditsasi ||
4.32.21a bhūridā hyasi śrutaḥ purutrā śūra vṛtrahan |
4.32.21c ā no bhajasva rādhasi ||
4.32.22a pra te babhrū vicakṣaṇa śaṁsāmi goṣaṇo napāt |
4.32.22c mābhyāṁ gā anu śiśrathaḥ ||
4.32.23a kanīnakeva vidradhe nave drupade arbhake |
4.32.23c babhrū yāmeṣu śobhete ||
4.32.24a araṁ ma usrayāmṇe'ramanusrayāmṇe |
4.32.24c babhrū yāmeṣvasridhā ||
4.33.1a pra ṛbhubhyo dūtamiva vācamiṣya upastire śvaitarīṁ dhenumīḻe |
4.33.1c ye vātajūtāstaraṇibhirevaiḥ pari dyāṁ sadyo apaso babhūvuḥ ||
4.33.2a yadāramakrannṛbhavaḥ pitṛbhyāṁ pariviṣṭī veṣaṇā daṁsanābhiḥ |
4.33.2c ādiddevānāmupa sakhyamāyandhīrāsaḥ puṣṭimavahanmanāyai ||
4.33.3a punarye cakruḥ pitarā yuvānā sanā yūpeva jaraṇā śayānā |
4.33.3c te vājo vibhvām̐ ṛbhurindravanto madhupsaraso no'vantu yajñam ||
4.33.4a yatsaṁvatsamṛbhavo gāmarakṣanyatsaṁvatsamṛbhavo mā apiṁśan |
4.33.4c yatsaṁvatsamabharanbhāso asyāstābhiḥ śamībhiramṛtatvamāśuḥ ||
4.33.5a jyeṣṭha āha camasā dvā kareti kanīyāntrīnkṛṇavāmetyāha |
4.33.5c kaniṣṭha āha caturaskareti tvaṣṭa ṛbhavastatpanayadvaco vaḥ ||
4.33.6a satyamūcurnara evā hi cakruranu svadhāmṛbhavo jagmuretām |
4.33.6c vibhrājamānām̐ścamasām̐ ahevāvenattvaṣṭā caturo dadṛśvān ||
4.33.7a dvādaśa dyūnyadagohyasyātithye raṇannṛbhavaḥ sasantaḥ |
4.33.7c sukṣetrākṛṇvannanayanta sindhūndhanvātiṣṭhannoṣadhīrnimnamāpaḥ ||
4.33.8a rathaṁ ye cakruḥ suvṛtaṁ nareṣṭhāṁ ye dhenuṁ viśvajuvaṁ viśvarūpām |
4.33.8c ta ā takṣantvṛbhavo rayiṁ naḥ svavasaḥ svapasaḥ suhastāḥ ||
4.33.9a apo hyeṣāmajuṣanta devā abhi kratvā manasā dīdhyānāḥ |
4.33.9c vājo devānāmabhavatsukarmendrasya ṛbhukṣā varuṇasya vibhvā ||
4.33.10a ye harī medhayokthā madanta indrāya cakruḥ suyujā ye aśvā |
4.33.10c te rāyaspoṣaṁ draviṇānyasme dhatta ṛbhavaḥ kṣemayanto na mitram ||
4.33.11a idāhnaḥ pītimuta vo madaṁ dhurna ṛte śrāntasya sakhyāya devāḥ |
4.33.11c te nūnamasme ṛbhavo vasūni tṛtīye asmintsavane dadhāta ||
4.34.1a ṛbhurvibhvā vāja indro no acchemaṁ yajñaṁ ratnadheyopa yāta |
4.34.1c idā hi vo dhiṣaṇā devyahnāmadhātpītiṁ saṁ madā agmatā vaḥ ||
4.34.2a vidānāso janmano vājaratnā uta ṛtubhirṛbhavo mādayadhvam |
4.34.2c saṁ vo madā agmata saṁ puraṁdhiḥ suvīrāmasme rayimerayadhvam ||
4.34.3a ayaṁ vo yajña ṛbhavo'kāri yamā manuṣvatpradivo dadhidhve |
4.34.3c pra vo'cchā jujuṣāṇāso asthurabhūta viśve agriyota vājāḥ ||
4.34.4a abhūdu vo vidhate ratnadheyamidā naro dāśuṣe martyāya |
4.34.4c pibata vājā ṛbhavo dade vo mahi tṛtīyaṁ savanaṁ madāya ||
4.34.5a ā vājā yātopa na ṛbhukṣā maho naro draviṇaso gṛṇānāḥ |
4.34.5c ā vaḥ pītayo'bhipitve ahnāmimā astaṁ navasva iva gman ||
4.34.6a ā napātaḥ śavaso yātanopemaṁ yajñaṁ namasā hūyamānāḥ |
4.34.6c sajoṣasaḥ sūrayo yasya ca stha madhvaḥ pāta ratnadhā indravantaḥ ||
4.34.7a sajoṣā indra varuṇena somaṁ sajoṣāḥ pāhi girvaṇo marudbhiḥ |
4.34.7c agrepābhirṛtupābhiḥ sajoṣā gnāspatnībhī ratnadhābhiḥ sajoṣāḥ ||
4.34.8a sajoṣasa ādityairmādayadhvaṁ sajoṣasa ṛbhavaḥ parvatebhiḥ |
4.34.8c sajoṣaso daivyenā savitrā sajoṣasaḥ sindhubhī ratnadhebhiḥ ||
4.34.9a ye aśvinā ye pitarā ya ūtī dhenuṁ tatakṣurṛbhavo ye aśvā |
4.34.9c ye aṁsatrā ya ṛdhagrodasī ye vibhvo naraḥ svapatyāni cakruḥ ||
4.34.10a ye gomantaṁ vājavantaṁ suvīraṁ rayiṁ dhattha vasumantaṁ purukṣum |
4.34.10c te agrepā ṛbhavo mandasānā asme dhatta ye ca rātiṁ gṛṇanti ||
4.34.11a nāpābhūta na vo'tītṛṣāmāniḥśastā ṛbhavo yajñe asmin |
4.34.11c samindreṇa madatha saṁ marudbhiḥ saṁ rājabhī ratnadheyāya devāḥ ||
4.35.1a ihopa yāta śavaso napātaḥ saudhanvanā ṛbhavo māpa bhūta |
4.35.1c asminhi vaḥ savane ratnadheyaṁ gamantvindramanu vo madāsaḥ ||
4.35.2a āgannṛbhūṇāmiha ratnadheyamabhūtsomasya suṣutasya pītiḥ |
4.35.2c sukṛtyayā yatsvapasyayā cam̐ ekaṁ vicakra camasaṁ caturdhā ||
4.35.3a vyakṛṇota camasaṁ caturdhā sakhe vi śikṣetyabravīta |
4.35.3c athaita vājā amṛtasya panthāṁ gaṇaṁ devānāmṛbhavaḥ suhastāḥ ||
4.35.4a kiṁmayaḥ sviccamasa eṣa āsa yaṁ kāvyena caturo vicakra |
4.35.4c athā sunudhvaṁ savanaṁ madāya pāta ṛbhavo madhunaḥ somyasya ||
4.35.5a śacyākarta pitarā yuvānā śacyākarta camasaṁ devapānam |
4.35.5c śacyā harī dhanutarāvataṣṭendravāhāvṛbhavo vājaratnāḥ ||
4.35.6a yo vaḥ sunotyabhipitve ahnāṁ tīvraṁ vājāsaḥ savanaṁ madāya |
4.35.6c tasmai rayimṛbhavaḥ sarvavīramā takṣata vṛṣaṇo mandasānāḥ ||
4.35.7a prātaḥ sutamapibo haryaśva mādhyaṁdinaṁ savanaṁ kevalaṁ te |
4.35.7c samṛbhubhiḥ pibasva ratnadhebhiḥ sakhīm̐ryām̐ indra cakṛṣe sukṛtyā ||
4.35.8a ye devāso abhavatā sukṛtyā śyenā ivedadhi divi niṣeda |
4.35.8c te ratnaṁ dhāta śavaso napātaḥ saudhanvanā abhavatāmṛtāsaḥ ||
4.35.9a yattṛtīyaṁ savanaṁ ratnadheyamakṛṇudhvaṁ svapasyā suhastāḥ |
4.35.9c tadṛbhavaḥ pariṣiktaṁ va etatsaṁ madebhirindriyebhiḥ pibadhvam ||
4.36.1a anaśvo jāto anabhīśurukthyo rathastricakraḥ pari vartate rajaḥ |
4.36.1c mahattadvo devyasya pravācanaṁ dyāmṛbhavaḥ pṛthivīṁ yacca puṣyatha ||
4.36.2a rathaṁ ye cakruḥ suvṛtaṁ sucetaso'vihvarantaṁ manasaspari dhyayā |
4.36.2c tām̐ ū nvasya savanasya pītaya ā vo vājā ṛbhavo vedayāmasi ||
4.36.3a tadvo vājā ṛbhavaḥ supravācanaṁ deveṣu vibhvo abhavanmahitvanam |
4.36.3c jivrī yatsantā pitarā sanājurā punaryuvānā carathāya takṣatha ||
4.36.4a ekaṁ vi cakra camasaṁ caturvayaṁ niścarmaṇo gāmariṇīta dhītibhiḥ |
4.36.4c athā deveṣvamṛtatvamānaśa śruṣṭī vājā ṛbhavastadva ukthyam ||
4.36.5a ṛbhuto rayiḥ prathamaśravastamo vājaśrutāso yamajījanannaraḥ |
4.36.5c vibhvataṣṭo vidatheṣu pravācyo yaṁ devāso'vathā sa vicarṣaṇiḥ ||
4.36.6a sa vājyarvā sa ṛṣirvacasyayā sa śūro astā pṛtanāsu duṣṭaraḥ |
4.36.6c sa rāyaspoṣaṁ sa suvīryaṁ dadhe yaṁ vājo vibhvām̐ ṛbhavo yamāviṣuḥ ||
4.36.7a śreṣṭhaṁ vaḥ peśo adhi dhāyi darśataṁ stomo vājā ṛbhavastaṁ jujuṣṭana |
4.36.7c dhīrāso hi ṣṭhā kavayo vipaścitastānva enā brahmaṇā vedayāmasi ||
4.36.8a yūyamasmabhyaṁ dhiṣaṇābhyaspari vidvāṁso viśvā naryāṇi bhojanā |
4.36.8c dyumantaṁ vājaṁ vṛṣaśuṣmamuttamamā no rayimṛbhavastakṣatā vayaḥ ||
4.36.9a iha prajāmiha rayiṁ rarāṇā iha śravo vīravattakṣatā naḥ |
4.36.9c yena vayaṁ citayemātyanyāntaṁ vājaṁ citramṛbhavo dadā naḥ ||
4.37.1a upa no vājā adhvaramṛbhukṣā devā yāta pathibhirdevayānaiḥ |
4.37.1c yathā yajñaṁ manuṣo vikṣvāsu dadhidhve raṇvāḥ sudineṣvahnām ||
4.37.2a te vo hṛde manase santu yajñā juṣṭāso adya ghṛtanirṇijo guḥ |
4.37.2c pra vaḥ sutāso harayanta pūrṇāḥ kratve dakṣāya harṣayanta pītāḥ ||
4.37.3a tryudāyaṁ devahitaṁ yathā vaḥ stomo vājā ṛbhukṣaṇo dade vaḥ |
4.37.3c juhve manuṣvaduparāsu vikṣu yuṣme sacā bṛhaddiveṣu somam ||
4.37.4a pīvoaśvāḥ śucadrathā hi bhūtāyaḥśiprā vājinaḥ suniṣkāḥ |
4.37.4c indrasya sūno śavaso napāto'nu vaścetyagriyaṁ madāya ||
4.37.5a ṛbhumṛbhukṣaṇo rayiṁ vāje vājintamaṁ yujam |
4.37.5c indrasvantaṁ havāmahe sadāsātamamaśvinam ||
4.37.6a sedṛbhavo yamavatha yūyamindraśca martyam |
4.37.6c sa dhībhirastu sanitā medhasātā so arvatā ||
4.37.7a vi no vājā ṛbhukṣaṇaḥ pathaścitana yaṣṭave |
4.37.7c asmabhyaṁ sūrayaḥ stutā viśvā āśāstarīṣaṇi ||
4.37.8a taṁ no vājā ṛbhukṣaṇa indra nāsatyā rayim |
4.37.8c samaśvaṁ carṣaṇibhya ā puru śasta maghattaye ||
4.38.1a uto hi vāṁ dātrā santi pūrvā yā pūrubhyastrasadasyurnitośe |
4.38.1c kṣetrāsāṁ dadathururvarāsāṁ ghanaṁ dasyubhyo abhibhūtimugram ||
4.38.2a uta vājinaṁ puruniṣṣidhvānaṁ dadhikrāmu dadathurviśvakṛṣṭim |
4.38.2c ṛjipyaṁ śyenaṁ pruṣitapsumāśuṁ carkṛtyamaryo nṛpatiṁ na śūram ||
4.38.3a yaṁ sīmanu pravateva dravantaṁ viśvaḥ pūrurmadati harṣamāṇaḥ |
4.38.3c paḍbhirgṛdhyantaṁ medhayuṁ na śūraṁ rathaturaṁ vātamiva dhrajantam ||
4.38.4a yaḥ smārundhāno gadhyā samatsu sanutaraścarati goṣu gacchan |
4.38.4c āvirṛjīko vidathā nicikyattiro aratiṁ paryāpa āyoḥ ||
4.38.5a uta smainaṁ vastramathiṁ na tāyumanu krośanti kṣitayo bhareṣu |
4.38.5c nīcāyamānaṁ jasuriṁ na śyenaṁ śravaścācchā paśumacca yūtham ||
4.38.6a uta smāsu prathamaḥ sariṣyanni veveti śreṇibhī rathānām |
4.38.6c srajaṁ kṛṇvāno janyo na śubhvā reṇuṁ rerihatkiraṇaṁ dadaśvān ||
4.38.7a uta sya vājī sahurirṛtāvā śuśrūṣamāṇastanvā samarye |
4.38.7c turaṁ yatīṣu turayannṛjipyo'dhi bhruvoḥ kirate reṇumṛñjan ||
4.38.8a uta smāsya tanyatoriva dyorṛghāyato abhiyujo bhayante |
4.38.8c yadā sahasramabhi ṣīmayodhīddurvartuḥ smā bhavati bhīma ṛñjan ||
4.38.9a uta smāsya panayanti janā jūtiṁ kṛṣṭipro abhibhūtimāśoḥ |
4.38.9c utainamāhuḥ samithe viyantaḥ parā dadhikrā asaratsahasraiḥ ||
4.38.10a ā dadhikrāḥ śavasā pañca kṛṣṭīḥ sūrya iva jyotiṣāpastatāna |
4.38.10c sahasrasāḥ śatasā vājyarvā pṛṇaktu madhvā samimā vacāṁsi ||
4.39.1a āśuṁ dadhikrāṁ tamu nu ṣṭavāma divaspṛthivyā uta carkirāma |
4.39.1c ucchantīrmāmuṣasaḥ sūdayantvati viśvāni duritāni parṣan ||
4.39.2a mahaścarkarmyarvataḥ kratuprā dadhikrāvṇaḥ puruvārasya vṛṣṇaḥ |
4.39.2c yaṁ pūrubhyo dīdivāṁsaṁ nāgniṁ dadathurmitrāvaruṇā taturim ||
4.39.3a yo aśvasya dadhikrāvṇo akārītsamiddhe agnā uṣaso vyuṣṭau |
4.39.3c anāgasaṁ tamaditiḥ kṛṇotu sa mitreṇa varuṇenā sajoṣāḥ ||
4.39.4a dadhikrāvṇa iṣa ūrjo maho yadamanmahi marutāṁ nāma bhadram |
4.39.4c svastaye varuṇaṁ mitramagniṁ havāmaha indraṁ vajrabāhum ||
4.39.5a indramivedubhaye vi hvayanta udīrāṇā yajñamupaprayantaḥ |
4.39.5c dadhikrāmu sūdanaṁ martyāya dadathurmitrāvaruṇā no aśvam ||
4.39.6a dadhikrāvṇo akāriṣaṁ jiṣṇoraśvasya vājinaḥ |
4.39.6c surabhi no mukhā karatpra ṇa āyūṁṣi tāriṣat ||
4.40.1a dadhikrāvṇa idu nu carkirāma viśvā inmāmuṣasaḥ sūdayantu |
4.40.1c apāmagneruṣasaḥ sūryasya bṛhaspaterāṅgirasasya jiṣṇoḥ ||
4.40.2a satvā bhariṣo gaviṣo duvanyasacchravasyādiṣa uṣasasturaṇyasat |
4.40.2c satyo dravo dravaraḥ pataṁgaro dadhikrāveṣamūrjaṁ svarjanat ||
4.40.3a uta smāsya dravatasturaṇyataḥ parṇaṁ na veranu vāti pragardhinaḥ |
4.40.3c śyenasyeva dhrajato aṅkasaṁ pari dadhikrāvṇaḥ sahorjā taritrataḥ ||
4.40.4a uta sya vājī kṣipaṇiṁ turaṇyati grīvāyāṁ baddho apikakṣa āsani |
4.40.4c kratuṁ dadhikrā anu saṁtavītvatpathāmaṅkāṁsyanvāpanīphaṇat ||
4.40.5a haṁsaḥ śuciṣadvasurantarikṣasaddhotā vediṣadatithirduroṇasat |
4.40.5c nṛṣadvarasadṛtasadvyomasadabjā gojā ṛtajā adrijā ṛtam ||
4.41.1a indrā ko vāṁ varuṇā sumnamāpa stomo haviṣmām̐ amṛto na hotā |
4.41.1c yo vāṁ hṛdi kratumām̐ asmaduktaḥ pasparśadindrāvaruṇā namasvān ||
4.41.2a indrā ha yo varuṇā cakra āpī devau martaḥ sakhyāya prayasvān |
4.41.2c sa hanti vṛtrā samitheṣu śatrūnavobhirvā mahadbhiḥ sa pra śṛṇve ||
4.41.3a indrā ha ratnaṁ varuṇā dheṣṭhetthā nṛbhyaḥ śaśamānebhyastā |
4.41.3c yadī sakhāyā sakhyāya somaiḥ sutebhiḥ suprayasā mādayaite ||
4.41.4a indrā yuvaṁ varuṇā didyumasminnojiṣṭhamugrā ni vadhiṣṭaṁ vajram |
4.41.4c yo no durevo vṛkatirdabhītistasminmimāthāmabhibhūtyojaḥ ||
4.41.5a indrā yuvaṁ varuṇā bhūtamasyā dhiyaḥ pretārā vṛṣabheva dhenoḥ |
4.41.5c sā no duhīyadyavaseva gatvī sahasradhārā payasā mahī gauḥ ||
4.41.6a toke hite tanaya urvarāsu sūro dṛśīke vṛṣaṇaśca pauṁsye |
4.41.6c indrā no atra varuṇā syātāmavobhirdasmā paritakmyāyām ||
4.41.7a yuvāmiddhyavase pūrvyāya pari prabhūtī gaviṣaḥ svāpī |
4.41.7c vṛṇīmahe sakhyāya priyāya śūrā maṁhiṣṭhā pitareva śaṁbhū ||
4.41.8a tā vāṁ dhiyo'vase vājayantīrājiṁ na jagmuryuvayūḥ sudānū |
4.41.8c śriye na gāva upa somamasthurindraṁ giro varuṇaṁ me manīṣāḥ ||
4.41.9a imā indraṁ varuṇaṁ me manīṣā agmannupa draviṇamicchamānāḥ |
4.41.9c upemasthurjoṣṭāra iva vasvo raghvīriva śravaso bhikṣamāṇāḥ ||
4.41.10a aśvyasya tmanā rathyasya puṣṭernityasya rāyaḥ patayaḥ syāma |
4.41.10c tā cakrāṇā ūtibhirnavyasībhirasmatrā rāyo niyutaḥ sacantām ||
4.41.11a ā no bṛhantā bṛhatībhirūtī indra yātaṁ varuṇa vājasātau |
4.41.11c yaddidyavaḥ pṛtanāsu prakrīḻāntasya vāṁ syāma sanitāra ājeḥ ||
4.42.1a mama dvitā rāṣṭraṁ kṣatriyasya viśvāyorviśve amṛtā yathā naḥ |
4.42.1c kratuṁ sacante varuṇasya devā rājāmi kṛṣṭerupamasya vavreḥ ||
4.42.2a ahaṁ rājā varuṇo mahyaṁ tānyasuryāṇi prathamā dhārayanta |
4.42.2c kratuṁ sacante varuṇasya devā rājāmi kṛṣṭerupamasya vavreḥ ||
4.42.3a ahamindro varuṇaste mahitvorvī gabhīre rajasī sumeke |
4.42.3c tvaṣṭeva viśvā bhuvanāni vidvāntsamairayaṁ rodasī dhārayaṁ ca ||
4.42.4a ahamapo apinvamukṣamāṇā dhārayaṁ divaṁ sadana ṛtasya |
4.42.4c ṛtena putro aditerṛtāvota tridhātu prathayadvi bhūma ||
4.42.5a māṁ naraḥ svaśvā vājayanto māṁ vṛtāḥ samaraṇe havante |
4.42.5c kṛṇomyājiṁ maghavāhamindra iyarmi reṇumabhibhūtyojāḥ ||
4.42.6a ahaṁ tā viśvā cakaraṁ nakirmā daivyaṁ saho varate apratītam |
4.42.6c yanmā somāso mamadanyadukthobhe bhayete rajasī apāre ||
4.42.7a viduṣṭe viśvā bhuvanāni tasya tā pra bravīṣi varuṇāya vedhaḥ |
4.42.7c tvaṁ vṛtrāṇi śṛṇviṣe jaghanvāntvaṁ vṛtām̐ ariṇā indra sindhūn ||
4.42.8a asmākamatra pitarasta āsantsapta ṛṣayo daurgahe badhyamāne |
4.42.8c ta āyajanta trasadasyumasyā indraṁ na vṛtraturamardhadevam ||
4.42.9a purukutsānī hi vāmadāśaddhavyebhirindrāvaruṇā namobhiḥ |
4.42.9c athā rājānaṁ trasadasyumasyā vṛtrahaṇaṁ dadathurardhadevam ||
4.42.10a rāyā vayaṁ sasavāṁso madema havyena devā yavasena gāvaḥ |
4.42.10c tāṁ dhenumindrāvaruṇā yuvaṁ no viśvāhā dhattamanapasphurantīm ||
4.43.1a ka u śravatkatamo yajñiyānāṁ vandāru devaḥ katamo juṣāte |
4.43.1c kasyemāṁ devīmamṛteṣu preṣṭhāṁ hṛdi śreṣāma suṣṭutiṁ suhavyām ||
4.43.2a ko mṛḻāti katama āgamiṣṭho devānāmu katamaḥ śaṁbhaviṣṭhaḥ |
4.43.2c rathaṁ kamāhurdravadaśvamāśuṁ yaṁ sūryasya duhitāvṛṇīta ||
4.43.3a makṣū hi ṣmā gacchatha īvato dyūnindro na śaktiṁ paritakmyāyām |
4.43.3c diva ājātā divyā suparṇā kayā śacīnāṁ bhavathaḥ śaciṣṭhā ||
4.43.4a kā vāṁ bhūdupamātiḥ kayā na āśvinā gamatho hūyamānā |
4.43.4c ko vāṁ mahaścittyajaso abhīka uruṣyataṁ mādhvī dasrā na ūtī ||
4.43.5a uru vāṁ rathaḥ pari nakṣati dyāmā yatsamudrādabhi vartate vām |
4.43.5c madhvā mādhvī madhu vāṁ pruṣāyanyatsīṁ vāṁ pṛkṣo bhurajanta pakvāḥ ||
4.43.6a sindhurha vāṁ rasayā siñcadaśvānghṛṇā vayo'ruṣāsaḥ pari gman |
4.43.6c tadū ṣu vāmajiraṁ ceti yānaṁ yena patī bhavathaḥ sūryāyāḥ ||
4.43.7a iheha yadvāṁ samanā papṛkṣe seyamasme sumatirvājaratnā |
4.43.7c uruṣyataṁ jaritāraṁ yuvaṁ ha śritaḥ kāmo nāsatyā yuvadrik ||
4.44.1a taṁ vāṁ rathaṁ vayamadyā huvema pṛthujrayamaśvinā saṁgatiṁ goḥ |
4.44.1c yaḥ sūryāṁ vahati vandhurāyurgirvāhasaṁ purutamaṁ vasūyum ||
4.44.2a yuvaṁ śriyamaśvinā devatā tāṁ divo napātā vanathaḥ śacībhiḥ |
4.44.2c yuvorvapurabhi pṛkṣaḥ sacante vahanti yatkakuhāso rathe vām ||
4.44.3a ko vāmadyā karate rātahavya ūtaye vā sutapeyāya vārkaiḥ |
4.44.3c ṛtasya vā vanuṣe pūrvyāya namo yemāno aśvinā vavartat ||
4.44.4a hiraṇyayena purubhū rathenemaṁ yajñaṁ nāsatyopa yātam |
4.44.4c pibātha inmadhunaḥ somyasya dadhatho ratnaṁ vidhate janāya ||
4.44.5a ā no yātaṁ divo acchā pṛthivyā hiraṇyayena suvṛtā rathena |
4.44.5c mā vāmanye ni yamandevayantaḥ saṁ yaddade nābhiḥ pūrvyā vām ||
4.44.6a nū no rayiṁ puruvīraṁ bṛhantaṁ dasrā mimāthāmubhayeṣvasme |
4.44.6c naro yadvāmaśvinā stomamāvantsadhastutimājamīḻhāso agman ||
4.44.7a iheha yadvāṁ samanā papṛkṣe seyamasme sumatirvājaratnā |
4.44.7c uruṣyataṁ jaritāraṁ yuvaṁ ha śritaḥ kāmo nāsatyā yuvadrik ||
4.45.1a eṣa sya bhānurudiyarti yujyate rathaḥ parijmā divo asya sānavi |
4.45.1c pṛkṣāso asminmithunā adhi trayo dṛtisturīyo madhuno vi rapśate ||
4.45.2a udvāṁ pṛkṣāso madhumanta īrate rathā aśvāsa uṣaso vyuṣṭiṣu |
4.45.2c aporṇuvantastama ā parīvṛtaṁ svarṇa śukraṁ tanvanta ā rajaḥ ||
4.45.3a madhvaḥ pibataṁ madhupebhirāsabhiruta priyaṁ madhune yuñjāthāṁ ratham |
4.45.3c ā vartaniṁ madhunā jinvathaspatho dṛtiṁ vahethe madhumantamaśvinā ||
4.45.4a haṁsāso ye vāṁ madhumanto asridho hiraṇyaparṇā uhuva uṣarbudhaḥ |
4.45.4c udapruto mandino mandinispṛśo madhvo na makṣaḥ savanāni gacchathaḥ ||
4.45.5a svadhvarāso madhumanto agnaya usrā jarante prati vastoraśvinā |
4.45.5c yanniktahastastaraṇirvicakṣaṇaḥ somaṁ suṣāva madhumantamadribhiḥ ||
4.45.6a ākenipāso ahabhirdavidhvataḥ svarṇa śukraṁ tanvanta ā rajaḥ |
4.45.6c sūraścidaśvānyuyujāna īyate viśvām̐ anu svadhayā cetathaspathaḥ ||
4.45.7a pra vāmavocamaśvinā dhiyaṁdhā rathaḥ svaśvo ajaro yo asti |
4.45.7c yena sadyaḥ pari rajāṁsi yātho haviṣmantaṁ taraṇiṁ bhojamaccha ||
4.46.1a agraṁ pibā madhūnāṁ sutaṁ vāyo diviṣṭiṣu |
4.46.1c tvaṁ hi pūrvapā asi ||
4.46.2a śatenā no abhiṣṭibhirniyutvām̐ indrasārathiḥ |
4.46.2c vāyo sutasya tṛmpatam ||
4.46.3a ā vāṁ sahasraṁ haraya indravāyū abhi prayaḥ |
4.46.3c vahantu somapītaye ||
4.46.4a rathaṁ hiraṇyavandhuramindravāyū svadhvaram |
4.46.4c ā hi sthātho divispṛśam ||
4.46.5a rathena pṛthupājasā dāśvāṁsamupa gacchatam |
4.46.5c indravāyū ihā gatam ||
4.46.6a indravāyū ayaṁ sutastaṁ devebhiḥ sajoṣasā |
4.46.6c pibataṁ dāśuṣo gṛhe ||
4.46.7a iha prayāṇamastu vāmindravāyū vimocanam |
4.46.7c iha vāṁ somapītaye ||
4.47.1a vāyo śukro ayāmi te madhvo agraṁ diviṣṭiṣu |
4.47.1c ā yāhi somapītaye spārho deva niyutvatā ||
4.47.2a indraśca vāyaveṣāṁ somānāṁ pītimarhathaḥ |
4.47.2c yuvāṁ hi yantīndavo nimnamāpo na sadhryak ||
4.47.3a vāyavindraśca śuṣmiṇā sarathaṁ śavasaspatī |
4.47.3c niyutvantā na ūtaya ā yātaṁ somapītaye ||
4.47.4a yā vāṁ santi puruspṛho niyuto dāśuṣe narā |
4.47.4c asme tā yajñavāhasendravāyū ni yacchatam ||
4.48.1a vihi hotrā avītā vipo na rāyo aryaḥ |
4.48.1c vāyavā candreṇa rathena yāhi sutasya pītaye ||
4.48.2a niryuvāṇo aśastīrniyutvām̐ indrasārathiḥ |
4.48.2c vāyavā candreṇa rathena yāhi sutasya pītaye ||
4.48.3a anu kṛṣṇe vasudhitī yemāte viśvapeśasā |
4.48.3c vāyavā candreṇa rathena yāhi sutasya pītaye ||
4.48.4a vahantu tvā manoyujo yuktāso navatirnava |
4.48.4c vāyavā candreṇa rathena yāhi sutasya pītaye ||
4.48.5a vāyo śataṁ harīṇāṁ yuvasva poṣyāṇām |
4.48.5c uta vā te sahasriṇo ratha ā yātu pājasā ||
4.49.1a idaṁ vāmāsye haviḥ priyamindrābṛhaspatī |
4.49.1c ukthaṁ madaśca śasyate ||
4.49.2a ayaṁ vāṁ pari ṣicyate soma indrābṛhaspatī |
4.49.2c cārurmadāya pītaye ||
4.49.3a ā na indrābṛhaspatī gṛhamindraśca gacchatam |
4.49.3c somapā somapītaye ||
4.49.4a asme indrābṛhaspatī rayiṁ dhattaṁ śatagvinam |
4.49.4c aśvāvantaṁ sahasriṇam ||
4.49.5a indrābṛhaspatī vayaṁ sute gīrbhirhavāmahe |
4.49.5c asya somasya pītaye ||
4.49.6a somamindrābṛhaspatī pibataṁ dāśuṣo gṛhe |
4.49.6c mādayethāṁ tadokasā ||
4.50.1a yastastambha sahasā vi jmo antānbṛhaspatistriṣadhastho raveṇa |
4.50.1c taṁ pratnāsa ṛṣayo dīdhyānāḥ puro viprā dadhire mandrajihvam ||
4.50.2a dhunetayaḥ supraketaṁ madanto bṛhaspate abhi ye nastatasre |
4.50.2c pṛṣantaṁ sṛpramadabdhamūrvaṁ bṛhaspate rakṣatādasya yonim ||
4.50.3a bṛhaspate yā paramā parāvadata ā ta ṛtaspṛśo ni ṣeduḥ |
4.50.3c tubhyaṁ khātā avatā adridugdhā madhvaḥ ścotantyabhito virapśam ||
4.50.4a bṛhaspatiḥ prathamaṁ jāyamāno maho jyotiṣaḥ parame vyoman |
4.50.4c saptāsyastuvijāto raveṇa vi saptaraśmiradhamattamāṁsi ||
4.50.5a sa suṣṭubhā sa ṛkvatā gaṇena valaṁ ruroja phaligaṁ raveṇa |
4.50.5c bṛhaspatirusriyā havyasūdaḥ kanikradadvāvaśatīrudājat ||
4.50.6a evā pitre viśvadevāya vṛṣṇe yajñairvidhema namasā havirbhiḥ |
4.50.6c bṛhaspate suprajā vīravanto vayaṁ syāma patayo rayīṇām ||
4.50.7a sa idrājā pratijanyāni viśvā śuṣmeṇa tasthāvabhi vīryeṇa |
4.50.7c bṛhaspatiṁ yaḥ subhṛtaṁ bibharti valgūyati vandate pūrvabhājam ||
4.50.8a sa itkṣeti sudhita okasi sve tasmā iḻā pinvate viśvadānīm |
4.50.8c tasmai viśaḥ svayamevā namante yasminbrahmā rājani pūrva eti ||
4.50.9a apratīto jayati saṁ dhanāni pratijanyānyuta yā sajanyā |
4.50.9c avasyave yo varivaḥ kṛṇoti brahmaṇe rājā tamavanti devāḥ ||
4.50.10a indraśca somaṁ pibataṁ bṛhaspate'sminyajñe mandasānā vṛṣaṇvasū |
4.50.10c ā vāṁ viśantvindavaḥ svābhuvo'sme rayiṁ sarvavīraṁ ni yacchatam ||
4.50.11a bṛhaspata indra vardhataṁ naḥ sacā sā vāṁ sumatirbhūtvasme |
4.50.11c aviṣṭaṁ dhiyo jigṛtaṁ puraṁdhīrjajastamaryo vanuṣāmarātīḥ ||
4.51.1a idamu tyatpurutamaṁ purastājjyotistamaso vayunāvadasthāt |
4.51.1c nūnaṁ divo duhitaro vibhātīrgātuṁ kṛṇavannuṣaso janāya ||
4.51.2a asthuru citrā uṣasaḥ purastānmitā iva svaravo'dhvareṣu |
4.51.2c vyū vrajasya tamaso dvārocchantīravrañchucayaḥ pāvakāḥ ||
4.51.3a ucchantīradya citayanta bhojānrādhodeyāyoṣaso maghonīḥ |
4.51.3c acitre antaḥ paṇayaḥ sasantvabudhyamānāstamaso vimadhye ||
4.51.4a kuvitsa devīḥ sanayo navo vā yāmo babhūyāduṣaso vo adya |
4.51.4c yenā navagve aṅgire daśagve saptāsye revatī revadūṣa ||
4.51.5a yūyaṁ hi devīrṛtayugbhiraśvaiḥ pariprayātha bhuvanāni sadyaḥ |
4.51.5c prabodhayantīruṣasaḥ sasantaṁ dvipāccatuṣpāccarathāya jīvam ||
4.51.6a kva svidāsāṁ katamā purāṇī yayā vidhānā vidadhurṛbhūṇām |
4.51.6c śubhaṁ yacchubhrā uṣasaścaranti na vi jñāyante sadṛśīrajuryāḥ ||
4.51.7a tā ghā tā bhadrā uṣasaḥ purāsurabhiṣṭidyumnā ṛtajātasatyāḥ |
4.51.7c yāsvījānaḥ śaśamāna ukthaiḥ stuvañchaṁsandraviṇaṁ sadya āpa ||
4.51.8a tā ā caranti samanā purastātsamānataḥ samanā paprathānāḥ |
4.51.8c ṛtasya devīḥ sadaso budhānā gavāṁ na sargā uṣaso jarante ||
4.51.9a tā innveva samanā samānīramītavarṇā uṣasaścaranti |
4.51.9c gūhantīrabhvamasitaṁ ruśadbhiḥ śukrāstanūbhiḥ śucayo rucānāḥ ||
4.51.10a rayiṁ divo duhitaro vibhātīḥ prajāvantaṁ yacchatāsmāsu devīḥ |
4.51.10c syonādā vaḥ pratibudhyamānāḥ suvīryasya patayaḥ syāma ||
4.51.11a tadvo divo duhitaro vibhātīrupa bruva uṣaso yajñaketuḥ |
4.51.11c vayaṁ syāma yaśaso janeṣu taddyauśca dhattāṁ pṛthivī ca devī ||
4.52.1a prati ṣyā sūnarī janī vyucchantī pari svasuḥ |
4.52.1c divo adarśi duhitā ||
4.52.2a aśveva citrāruṣī mātā gavāmṛtāvarī |
4.52.2c sakhābhūdaśvinoruṣāḥ ||
4.52.3a uta sakhāsyaśvinoruta mātā gavāmasi |
4.52.3c utoṣo vasva īśiṣe ||
4.52.4a yāvayaddveṣasaṁ tvā cikitvitsūnṛtāvari |
4.52.4c prati stomairabhutsmahi ||
4.52.5a prati bhadrā adṛkṣata gavāṁ sargā na raśmayaḥ |
4.52.5c oṣā aprā uru jrayaḥ ||
4.52.6a āpapruṣī vibhāvari vyāvarjyotiṣā tamaḥ |
4.52.6c uṣo anu svadhāmava ||
4.52.7a ā dyāṁ tanoṣi raśmibhirāntarikṣamuru priyam |
4.52.7c uṣaḥ śukreṇa śociṣā ||
4.53.1a taddevasya saviturvāryaṁ mahadvṛṇīmahe asurasya pracetasaḥ |
4.53.1c chardiryena dāśuṣe yacchati tmanā tanno mahām̐ udayāndevo aktubhiḥ ||
4.53.2a divo dhartā bhuvanasya prajāpatiḥ piśaṅgaṁ drāpiṁ prati muñcate kaviḥ |
4.53.2c vicakṣaṇaḥ prathayannāpṛṇannurvajījanatsavitā sumnamukthyam ||
4.53.3a āprā rajāṁsi divyāni pārthivā ślokaṁ devaḥ kṛṇute svāya dharmaṇe |
4.53.3c pra bāhū asrāksavitā savīmani niveśayanprasuvannaktubhirjagat ||
4.53.4a adābhyo bhuvanāni pracākaśadvratāni devaḥ savitābhi rakṣate |
4.53.4c prāsrāgbāhū bhuvanasya prajābhyo dhṛtavrato maho ajmasya rājati ||
4.53.5a trirantarikṣaṁ savitā mahitvanā trī rajāṁsi paribhustrīṇi rocanā |
4.53.5c tisro divaḥ pṛthivīstisra invati tribhirvratairabhi no rakṣati tmanā ||
4.53.6a bṛhatsumnaḥ prasavītā niveśano jagataḥ sthāturubhayasya yo vaśī |
4.53.6c sa no devaḥ savitā śarma yacchatvasme kṣayāya trivarūthamaṁhasaḥ ||
4.53.7a āgandeva ṛtubhirvardhatu kṣayaṁ dadhātu naḥ savitā suprajāmiṣam |
4.53.7c sa naḥ kṣapābhirahabhiśca jinvatu prajāvantaṁ rayimasme saminvatu ||
4.54.1a abhūddevaḥ savitā vandyo nu na idānīmahna upavācyo nṛbhiḥ |
4.54.1c vi yo ratnā bhajati mānavebhyaḥ śreṣṭhaṁ no atra draviṇaṁ yathā dadhat ||
4.54.2a devebhyo hi prathamaṁ yajñiyebhyo'mṛtatvaṁ suvasi bhāgamuttamam |
4.54.2c ādiddāmānaṁ savitarvyūrṇuṣe'nūcīnā jīvitā mānuṣebhyaḥ ||
4.54.3a acittī yaccakṛmā daivye jane dīnairdakṣaiḥ prabhūtī pūruṣatvatā |
4.54.3c deveṣu ca savitarmānuṣeṣu ca tvaṁ no atra suvatādanāgasaḥ ||
4.54.4a na pramiye saviturdaivyasya tadyathā viśvaṁ bhuvanaṁ dhārayiṣyati |
4.54.4c yatpṛthivyā varimannā svaṅgurirvarṣmandivaḥ suvati satyamasya tat ||
4.54.5a indrajyeṣṭhānbṛhadbhyaḥ parvatebhyaḥ kṣayām̐ ebhyaḥ suvasi pastyāvataḥ |
4.54.5c yathāyathā patayanto viyemira evaiva tasthuḥ savitaḥ savāya te ||
4.54.6a ye te trirahantsavitaḥ savāso divedive saubhagamāsuvanti |
4.54.6c indro dyāvāpṛthivī sindhuradbhirādityairno aditiḥ śarma yaṁsat ||
4.55.1a ko vastrātā vasavaḥ ko varūtā dyāvābhūmī adite trāsīthāṁ naḥ |
4.55.1c sahīyaso varuṇa mitra martātko vo'dhvare varivo dhāti devāḥ ||
4.55.2a pra ye dhāmāni pūrvyāṇyarcānvi yaducchānviyotāro amūrāḥ |
4.55.2c vidhātāro vi te dadhurajasrā ṛtadhītayo rurucanta dasmāḥ ||
4.55.3a pra pastyāmaditiṁ sindhumarkaiḥ svastimīḻe sakhyāya devīm |
4.55.3c ubhe yathā no ahanī nipāta uṣāsānaktā karatāmadabdhe ||
4.55.4a vyaryamā varuṇaśceti panthāmiṣaspatiḥ suvitaṁ gātumagniḥ |
4.55.4c indrāviṣṇū nṛvadu ṣu stavānā śarma no yantamamavadvarūtham ||
4.55.5a ā parvatasya marutāmavāṁsi devasya trāturavri bhagasya |
4.55.5c pātpatirjanyādaṁhaso no mitro mitriyāduta na uruṣyet ||
4.55.6a nū rodasī ahinā budhnyena stuvīta devī apyebhiriṣṭaiḥ |
4.55.6c samudraṁ na saṁcaraṇe saniṣyavo gharmasvaraso nadyo apa vran ||
4.55.7a devairno devyaditirni pātu devastrātā trāyatāmaprayucchan |
4.55.7c nahi mitrasya varuṇasya dhāsimarhāmasi pramiyaṁ sānvagneḥ ||
4.55.8a agnirīśe vasavyasyāgnirmahaḥ saubhagasya |
4.55.8c tānyasmabhyaṁ rāsate ||
4.55.9a uṣo maghonyā vaha sūnṛte vāryā puru |
4.55.9c asmabhyaṁ vājinīvati ||
4.55.10a tatsu naḥ savitā bhago varuṇo mitro aryamā |
4.55.10c indro no rādhasā gamat ||
4.56.1a mahī dyāvāpṛthivī iha jyeṣṭhe rucā bhavatāṁ śucayadbhirarkaiḥ |
4.56.1c yatsīṁ variṣṭhe bṛhatī viminvanruvaddhokṣā paprathānebhirevaiḥ ||
4.56.2a devī devebhiryajate yajatrairaminatī tasthaturukṣamāṇe |
4.56.2c ṛtāvarī adruhā devaputre yajñasya netrī śucayadbhirarkaiḥ ||
4.56.3a sa itsvapā bhuvaneṣvāsa ya ime dyāvāpṛthivī jajāna |
4.56.3c urvī gabhīre rajasī sumeke avaṁśe dhīraḥ śacyā samairat ||
4.56.4a nū rodasī bṛhadbhirno varūthaiḥ patnīvadbhiriṣayantī sajoṣāḥ |
4.56.4c urūcī viśve yajate ni pātaṁ dhiyā syāma rathyaḥ sadāsāḥ ||
4.56.5a pra vāṁ mahi dyavī abhyupastutiṁ bharāmahe |
4.56.5c śucī upa praśastaye ||
4.56.6a punāne tanvā mithaḥ svena dakṣeṇa rājathaḥ |
4.56.6c ūhyāthe sanādṛtam ||
4.56.7a mahī mitrasya sādhathastarantī pipratī ṛtam |
4.56.7c pari yajñaṁ ni ṣedathuḥ ||
4.57.1a kṣetrasya patinā vayaṁ hiteneva jayāmasi |
4.57.1c gāmaśvaṁ poṣayitnvā sa no mṛḻātīdṛśe ||
4.57.2a kṣetrasya pate madhumantamūrmiṁ dhenuriva payo asmāsu dhukṣva |
4.57.2c madhuścutaṁ ghṛtamiva supūtamṛtasya naḥ patayo mṛḻayantu ||
4.57.3a madhumatīroṣadhīrdyāva āpo madhumanno bhavatvantarikṣam |
4.57.3c kṣetrasya patirmadhumānno astvariṣyanto anvenaṁ carema ||
4.57.4a śunaṁ vāhāḥ śunaṁ naraḥ śunaṁ kṛṣatu lāṅgalam |
4.57.4c śunaṁ varatrā badhyantāṁ śunamaṣṭrāmudiṅgaya ||
4.57.5a śunāsīrāvimāṁ vācaṁ juṣethāṁ yaddivi cakrathuḥ payaḥ |
4.57.5c tenemāmupa siñcatam ||
4.57.6a arvācī subhage bhava sīte vandāmahe tvā |
4.57.6c yathā naḥ subhagāsasi yathā naḥ suphalāsasi ||
4.57.7a indraḥ sītāṁ ni gṛhṇātu tāṁ pūṣānu yacchatu |
4.57.7c sā naḥ payasvatī duhāmuttarāmuttarāṁ samām ||
4.57.8a śunaṁ naḥ phālā vi kṛṣantu bhūmiṁ śunaṁ kīnāśā abhi yantu vāhaiḥ |
4.57.8c śunaṁ parjanyo madhunā payobhiḥ śunāsīrā śunamasmāsu dhattam ||
4.58.1a samudrādūrmirmadhumām̐ udāradupāṁśunā samamṛtatvamānaṭ |
4.58.1c ghṛtasya nāma guhyaṁ yadasti jihvā devānāmamṛtasya nābhiḥ ||
4.58.2a vayaṁ nāma pra bravāmā ghṛtasyāsminyajñe dhārayāmā namobhiḥ |
4.58.2c upa brahmā śṛṇavacchasyamānaṁ catuḥśṛṅgo'vamīdgaura etat ||
4.58.3a catvāri śṛṅgā trayo asya pādā dve śīrṣe sapta hastāso asya |
4.58.3c tridhā baddho vṛṣabho roravīti maho devo martyām̐ ā viveśa ||
4.58.4a tridhā hitaṁ paṇibhirguhyamānaṁ gavi devāso ghṛtamanvavindan |
4.58.4c indra ekaṁ sūrya ekaṁ jajāna venādekaṁ svadhayā niṣṭatakṣuḥ ||
4.58.5a etā arṣanti hṛdyātsamudrācchatavrajā ripuṇā nāvacakṣe |
4.58.5c ghṛtasya dhārā abhi cākaśīmi hiraṇyayo vetaso madhya āsām ||
4.58.6a samyaksravanti sarito na dhenā antarhṛdā manasā pūyamānāḥ |
4.58.6c ete arṣantyūrmayo ghṛtasya mṛgā iva kṣipaṇorīṣamāṇāḥ ||
4.58.7a sindhoriva prādhvane śūghanāso vātapramiyaḥ patayanti yahvāḥ |
4.58.7c ghṛtasya dhārā aruṣo na vājī kāṣṭhā bhindannūrmibhiḥ pinvamānaḥ ||
4.58.8a abhi pravanta samaneva yoṣāḥ kalyāṇyaḥ smayamānāso agnim |
4.58.8c ghṛtasya dhārāḥ samidho nasanta tā juṣāṇo haryati jātavedāḥ ||
4.58.9a kanyā iva vahatumetavā u añjyañjānā abhi cākaśīmi |
4.58.9c yatra somaḥ sūyate yatra yajño ghṛtasya dhārā abhi tatpavante ||
4.58.10a abhyarṣata suṣṭutiṁ gavyamājimasmāsu bhadrā draviṇāni dhatta |
4.58.10c imaṁ yajñaṁ nayata devatā no ghṛtasya dhārā madhumatpavante ||
4.58.11a dhāmante viśvaṁ bhuvanamadhi śritamantaḥ samudre hṛdyantarāyuṣi |
4.58.11c apāmanīke samithe ya ābhṛtastamaśyāma madhumantaṁ ta ūrmim ||
5.1.1a abodhyagniḥ samidhā janānāṁ prati dhenumivāyatīmuṣāsam |
5.1.1c yahvā iva pra vayāmujjihānāḥ pra bhānavaḥ sisrate nākamaccha ||
5.1.2a abodhi hotā yajathāya devānūrdhvo agniḥ sumanāḥ prātarasthāt |
5.1.2c samiddhasya ruśadadarśi pājo mahāndevastamaso niramoci ||
5.1.3a yadīṁ gaṇasya raśanāmajīgaḥ śuciraṅkte śucibhirgobhiragniḥ |
5.1.3c āddakṣiṇā yujyate vājayantyuttānāmūrdhvo adhayajjuhūbhiḥ ||
5.1.4a agnimacchā devayatāṁ manāṁsi cakṣūṁṣīva sūrye saṁ caranti |
5.1.4c yadīṁ suvāte uṣasā virūpe śveto vājī jāyate agre ahnām ||
5.1.5a janiṣṭa hi jenyo agre ahnāṁ hito hiteṣvaruṣo vaneṣu |
5.1.5c damedame sapta ratnā dadhāno'gnirhotā ni ṣasādā yajīyān ||
5.1.6a agnirhotā nyasīdadyajīyānupasthe mātuḥ surabhā u loke |
5.1.6c yuvā kaviḥ puruniṣṭha ṛtāvā dhartā kṛṣṭīnāmuta madhya iddhaḥ ||
5.1.7a pra ṇu tyaṁ vipramadhvareṣu sādhumagniṁ hotāramīḻate namobhiḥ |
5.1.7c ā yastatāna rodasī ṛtena nityaṁ mṛjanti vājinaṁ ghṛtena ||
5.1.8a mārjālyo mṛjyate sve damūnāḥ kavipraśasto atithiḥ śivo naḥ |
5.1.8c sahasraśṛṅgo vṛṣabhastadojā viśvām̐ agne sahasā prāsyanyān ||
5.1.9a pra sadyo agne atyeṣyanyānāviryasmai cārutamo babhūtha |
5.1.9c īḻenyo vapuṣyo vibhāvā priyo viśāmatithirmānuṣīṇām ||
5.1.10a tubhyaṁ bharanti kṣitayo yaviṣṭha balimagne antita ota dūrāt |
5.1.10c ā bhandiṣṭhasya sumatiṁ cikiddhi bṛhatte agne mahi śarma bhadram ||
5.1.11a ādya rathaṁ bhānumo bhānumantamagne tiṣṭha yajatebhiḥ samantam |
5.1.11c vidvānpathīnāmurvantarikṣameha devānhaviradyāya vakṣi ||
5.1.12a avocāma kavaye medhyāya vaco vandāru vṛṣabhāya vṛṣṇe |
5.1.12c gaviṣṭhiro namasā stomamagnau divīva rukmamuruvyañcamaśret ||
5.2.1a kumāraṁ mātā yuvatiḥ samubdhaṁ guhā bibharti na dadāti pitre |
5.2.1c anīkamasya na minajjanāsaḥ puraḥ paśyanti nihitamaratau ||
5.2.2a kametaṁ tvaṁ yuvate kumāraṁ peṣī bibharṣi mahiṣī jajāna |
5.2.2c pūrvīrhi garbhaḥ śarado vavardhāpaśyaṁ jātaṁ yadasūta mātā ||
5.2.3a hiraṇyadantaṁ śucivarṇamārātkṣetrādapaśyamāyudhā mimānam |
5.2.3c dadāno asmā amṛtaṁ vipṛkvatkiṁ māmanindrāḥ kṛṇavannanukthāḥ ||
5.2.4a kṣetrādapaśyaṁ sanutaścarantaṁ sumadyūthaṁ na puru śobhamānam |
5.2.4c na tā agṛbhrannajaniṣṭa hi ṣaḥ paliknīridyuvatayo bhavanti ||
5.2.5a ke me maryakaṁ vi yavanta gobhirna yeṣāṁ gopā araṇaścidāsa |
5.2.5c ya īṁ jagṛbhurava te sṛjantvājāti paśva upa naścikitvān ||
5.2.6a vasāṁ rājānaṁ vasatiṁ janānāmarātayo ni dadhurmartyeṣu |
5.2.6c brahmāṇyatrerava taṁ sṛjantu ninditāro nindyāso bhavantu ||
5.2.7a śunaścicchepaṁ niditaṁ sahasrādyūpādamuñco aśamiṣṭa hi ṣaḥ |
5.2.7c evāsmadagne vi mumugdhi pāśānhotaścikitva iha tū niṣadya ||
5.2.8a hṛṇīyamāno apa hi madaiyeḥ pra me devānāṁ vratapā uvāca |
5.2.8c indro vidvām̐ anu hi tvā cacakṣa tenāhamagne anuśiṣṭa āgām ||
5.2.9a vi jyotiṣā bṛhatā bhātyagnirāvirviśvāni kṛṇute mahitvā |
5.2.9c prādevīrmāyāḥ sahate durevāḥ śiśīte śṛṅge rakṣase vinikṣe ||
5.2.10a uta svānāso divi ṣantvagnestigmāyudhā rakṣase hantavā u |
5.2.10c made cidasya pra rujanti bhāmā na varante paribādho adevīḥ ||
5.2.11a etaṁ te stomaṁ tuvijāta vipro rathaṁ na dhīraḥ svapā atakṣam |
5.2.11c yadīdagne prati tvaṁ deva haryāḥ svarvatīrapa enā jayema ||
5.2.12a tuvigrīvo vṛṣabho vāvṛdhāno'śatrvaryaḥ samajāti vedaḥ |
5.2.12c itīmamagnimamṛtā avocanbarhiṣmate manave śarma yaṁsaddhaviṣmate manave śarma yaṁsat ||
5.3.1a tvamagne varuṇo jāyase yattvaṁ mitro bhavasi yatsamiddhaḥ |
5.3.1c tve viśve sahasasputra devāstvamindro dāśuṣe martyāya ||
5.3.2a tvamaryamā bhavasi yatkanīnāṁ nāma svadhāvanguhyaṁ bibharṣi |
5.3.2c añjanti mitraṁ sudhitaṁ na gobhiryaddaṁpatī samanasā kṛṇoṣi ||
5.3.3a tava śriye maruto marjayanta rudra yatte janima cāru citram |
5.3.3c padaṁ yadviṣṇorupamaṁ nidhāyi tena pāsi guhyaṁ nāma gonām ||
5.3.4a tava śriyā sudṛśo deva devāḥ purū dadhānā amṛtaṁ sapanta |
5.3.4c hotāramagniṁ manuṣo ni ṣedurdaśasyanta uśijaḥ śaṁsamāyoḥ ||
5.3.5a na tvaddhotā pūrvo agne yajīyānna kāvyaiḥ paro asti svadhāvaḥ |
5.3.5c viśaśca yasyā atithirbhavāsi sa yajñena vanavaddeva martān ||
5.3.6a vayamagne vanuyāma tvotā vasūyavo haviṣā budhyamānāḥ |
5.3.6c vayaṁ samarye vidatheṣvahnāṁ vayaṁ rāyā sahasasputra martān ||
5.3.7a yo na āgo abhyeno bharātyadhīdaghamaghaśaṁse dadhāta |
5.3.7c jahī cikitvo abhiśastimetāmagne yo no marcayati dvayena ||
5.3.8a tvāmasyā vyuṣi deva pūrve dūtaṁ kṛṇvānā ayajanta havyaiḥ |
5.3.8c saṁsthe yadagna īyase rayīṇāṁ devo martairvasubhiridhyamānaḥ ||
5.3.9a ava spṛdhi pitaraṁ yodhi vidvānputro yaste sahasaḥ sūna ūhe |
5.3.9c kadā cikitvo abhi cakṣase no'gne kadām̐ ṛtacidyātayāse ||
5.3.10a bhūri nāma vandamāno dadhāti pitā vaso yadi tajjoṣayāse |
5.3.10c kuviddevasya sahasā cakānaḥ sumnamagnirvanate vāvṛdhānaḥ ||
5.3.11a tvamaṅga jaritāraṁ yaviṣṭha viśvānyagne duritāti parṣi |
5.3.11c stenā adṛśranripavo janāso'jñātaketā vṛjinā abhūvan ||
5.3.12a ime yāmāsastvadrigabhūvanvasave vā tadidāgo avāci |
5.3.12c nāhāyamagnirabhiśastaye no na rīṣate vāvṛdhānaḥ parā dāt ||
5.4.1a tvāmagne vasupatiṁ vasūnāmabhi pra mande adhvareṣu rājan |
5.4.1c tvayā vājaṁ vājayanto jayemābhi ṣyāma pṛtsutīrmartyānām ||
5.4.2a havyavāḻagnirajaraḥ pitā no vibhurvibhāvā sudṛśīko asme |
5.4.2c sugārhapatyāḥ samiṣo didīhyasmadryaksaṁ mimīhi śravāṁsi ||
5.4.3a viśāṁ kaviṁ viśpatiṁ mānuṣīṇāṁ śuciṁ pāvakaṁ ghṛtapṛṣṭhamagnim |
5.4.3c ni hotāraṁ viśvavidaṁ dadhidhve sa deveṣu vanate vāryāṇi ||
5.4.4a juṣasvāgna iḻayā sajoṣā yatamāno raśmibhiḥ sūryasya |
5.4.4c juṣasva naḥ samidhaṁ jātaveda ā ca devānhaviradyāya vakṣi ||
5.4.5a juṣṭo damūnā atithirduroṇa imaṁ no yajñamupa yāhi vidvān |
5.4.5c viśvā agne abhiyujo vihatyā śatrūyatāmā bharā bhojanāni ||
5.4.6a vadhena dasyuṁ pra hi cātayasva vayaḥ kṛṇvānastanve svāyai |
5.4.6c piparṣi yatsahasasputra devāntso agne pāhi nṛtama vāje asmān ||
5.4.7a vayaṁ te agna ukthairvidhema vayaṁ havyaiḥ pāvaka bhadraśoce |
5.4.7c asme rayiṁ viśvavāraṁ saminvāsme viśvāni draviṇāni dhehi ||
5.4.8a asmākamagne adhvaraṁ juṣasva sahasaḥ sūno triṣadhastha havyam |
5.4.8c vayaṁ deveṣu sukṛtaḥ syāma śarmaṇā nastrivarūthena pāhi ||
5.4.9a viśvāni no durgahā jātavedaḥ sindhuṁ na nāvā duritāti parṣi |
5.4.9c agne atrivannamasā gṛṇāno'smākaṁ bodhyavitā tanūnām ||
5.4.10a yastvā hṛdā kīriṇā manyamāno'martyaṁ martyo johavīmi |
5.4.10c jātavedo yaśo asmāsu dhehi prajābhiragne amṛtatvamaśyām ||
5.4.11a yasmai tvaṁ sukṛte jātaveda u lokamagne kṛṇavaḥ syonam |
5.4.11c aśvinaṁ sa putriṇaṁ vīravantaṁ gomantaṁ rayiṁ naśate svasti ||
5.5.1a susamiddhāya śociṣe ghṛtaṁ tīvraṁ juhotana |
5.5.1c agnaye jātavedase ||
5.5.2a narāśaṁsaḥ suṣūdatīmaṁ yajñamadābhyaḥ |
5.5.2c kavirhi madhuhastyaḥ ||
5.5.3a īḻito agna ā vahendraṁ citramiha priyam |
5.5.3c sukhai rathebhirūtaye ||
5.5.4a ūrṇamradā vi prathasvābhyarkā anūṣata |
5.5.4c bhavā naḥ śubhra sātaye ||
5.5.5a devīrdvāro vi śrayadhvaṁ suprāyaṇā na ūtaye |
5.5.5c prapra yajñaṁ pṛṇītana ||
5.5.6a supratīke vayovṛdhā yahvī ṛtasya mātarā |
5.5.6c doṣāmuṣāsamīmahe ||
5.5.7a vātasya patmannīḻitā daivyā hotārā manuṣaḥ |
5.5.7c imaṁ no yajñamā gatam ||
5.5.8a iḻā sarasvatī mahī tisro devīrmayobhuvaḥ |
5.5.8b barhiḥ sīdantvasridhaḥ ||
5.5.9a śivastvaṣṭarihā gahi vibhuḥ poṣa uta tmanā |
5.5.9c yajñeyajñe na udava ||
5.5.10a yatra vettha vanaspate devānāṁ guhyā nāmāni |
5.5.10c tatra havyāni gāmaya ||
5.5.11a svāhāgnaye varuṇāya svāhendrāya marudbhyaḥ |
5.5.11c svāhā devebhyo haviḥ ||
5.6.1a agniṁ taṁ manye yo vasurastaṁ yaṁ yanti dhenavaḥ |
5.6.1c astamarvanta āśavo'staṁ nityāso vājina iṣaṁ stotṛbhya ā bhara ||
5.6.2a so agniryo vasurgṛṇe saṁ yamāyanti dhenavaḥ |
5.6.2c samarvanto raghudruvaḥ saṁ sujātāsaḥ sūraya iṣaṁ stotṛbhya ā bhara ||
5.6.3a agnirhi vājinaṁ viśe dadāti viśvacarṣaṇiḥ |
5.6.3c agnī rāye svābhuvaṁ sa prīto yāti vāryamiṣaṁ stotṛbhya ā bhara ||
5.6.4a ā te agna idhīmahi dyumantaṁ devājaram |
5.6.4c yaddha syā te panīyasī samiddīdayati dyavīṣaṁ stotṛbhya ā bhara ||
5.6.5a ā te agna ṛcā haviḥ śukrasya śociṣaspate |
5.6.5c suścandra dasma viśpate havyavāṭ tubhyaṁ hūyata iṣaṁ stotṛbhya ā bhara ||
5.6.6a pro tye agnayo'gniṣu viśvaṁ puṣyanti vāryam |
5.6.6c te hinvire ta invire ta iṣaṇyantyānuṣagiṣaṁ stotṛbhya ā bhara ||
5.6.7a tava tye agne arcayo mahi vrādhanta vājinaḥ |
5.6.7c ye patvabhiḥ śaphānāṁ vrajā bhuranta gonāmiṣaṁ stotṛbhya ā bhara ||
5.6.8a navā no agna ā bhara stotṛbhyaḥ sukṣitīriṣaḥ |
5.6.8c te syāma ya ānṛcustvādūtāso damedama iṣaṁ stotṛbhya ā bhara ||
5.6.9a ubhe suścandra sarpiṣo darvī śrīṇīṣa āsani |
5.6.9c uto na utpupūryā uktheṣu śavasaspata iṣaṁ stotṛbhya ā bhara ||
5.6.10a evām̐ agnimajuryamurgīrbhiryajñebhirānuṣak |
5.6.10c dadhadasme suvīryamuta tyadāśvaśvyamiṣaṁ stotṛbhya ā bhara ||
5.7.1a sakhāyaḥ saṁ vaḥ samyañcamiṣaṁ stomaṁ cāgnaye |
5.7.1c varṣiṣṭhāya kṣitīnāmūrjo naptre sahasvate ||
5.7.2a kutrā cidyasya samṛtau raṇvā naro nṛṣadane |
5.7.2c arhantaścidyamindhate saṁjanayanti jantavaḥ ||
5.7.3a saṁ yadiṣo vanāmahe saṁ havyā mānuṣāṇām |
5.7.3c uta dyumnasya śavasa ṛtasya raśmimā dade ||
5.7.4a sa smā kṛṇoti ketumā naktaṁ ciddūra ā sate |
5.7.4c pāvako yadvanaspatīnpra smā minātyajaraḥ ||
5.7.5a ava sma yasya veṣaṇe svedaṁ pathiṣu juhvati |
5.7.5c abhīmaha svajenyaṁ bhūmā pṛṣṭheva ruruhuḥ ||
5.7.6a yaṁ martyaḥ puruspṛhaṁ vidadviśvasya dhāyase |
5.7.6c pra svādanaṁ pitūnāmastatātiṁ cidāyave ||
5.7.7a sa hi ṣmā dhanvākṣitaṁ dātā na dātyā paśuḥ |
5.7.7c hiriśmaśruḥ śucidannṛbhuranibhṛṣṭataviṣiḥ ||
5.7.8a śuciḥ ṣma yasmā atrivatpra svadhitīva rīyate |
5.7.8c suṣūrasūta mātā krāṇā yadānaśe bhagam ||
5.7.9a ā yaste sarpirāsute'gne śamasti dhāyase |
5.7.9c aiṣu dyumnamuta śrava ā cittaṁ martyeṣu dhāḥ ||
5.7.10a iti cinmanyumadhrijastvādātamā paśuṁ dade |
5.7.10c ādagne apṛṇato'triḥ sāsahyāddasyūniṣaḥ sāsahyānnṝn ||
5.8.1a tvāmagna ṛtāyavaḥ samīdhire pratnaṁ pratnāsa ūtaye sahaskṛta |
5.8.1c puruścandraṁ yajataṁ viśvadhāyasaṁ damūnasaṁ gṛhapatiṁ vareṇyam ||
5.8.2a tvāmagne atithiṁ pūrvyaṁ viśaḥ śociṣkeśaṁ gṛhapatiṁ ni ṣedire |
5.8.2c bṛhatketuṁ pururūpaṁ dhanaspṛtaṁ suśarmāṇaṁ svavasaṁ jaradviṣam ||
5.8.3a tvāmagne mānuṣīrīḻate viśo hotrāvidaṁ viviciṁ ratnadhātamam |
5.8.3c guhā santaṁ subhaga viśvadarśataṁ tuviṣvaṇasaṁ suyajaṁ ghṛtaśriyam ||
5.8.4a tvāmagne dharṇasiṁ viśvadhā vayaṁ gīrbhirgṛṇanto namasopa sedima |
5.8.4c sa no juṣasva samidhāno aṅgiro devo martasya yaśasā sudītibhiḥ ||
5.8.5a tvamagne pururūpo viśeviśe vayo dadhāsi pratnathā puruṣṭuta |
5.8.5c purūṇyannā sahasā vi rājasi tviṣiḥ sā te titviṣāṇasya nādhṛṣe ||
5.8.6a tvāmagne samidhānaṁ yaviṣṭhya devā dūtaṁ cakrire havyavāhanam |
5.8.6c urujrayasaṁ ghṛtayonimāhutaṁ tveṣaṁ cakṣurdadhire codayanmati ||
5.8.7a tvāmagne pradiva āhutaṁ ghṛtaiḥ sumnāyavaḥ suṣamidhā samīdhire |
5.8.7c sa vāvṛdhāna oṣadhībhirukṣito'bhi jrayāṁsi pārthivā vi tiṣṭhase ||
5.9.1a tvāmagne haviṣmanto devaṁ martāsa īḻate |
5.9.1c manye tvā jātavedasaṁ sa havyā vakṣyānuṣak ||
5.9.2a agnirhotā dāsvataḥ kṣayasya vṛktabarhiṣaḥ |
5.9.2c saṁ yajñāsaścaranti yaṁ saṁ vājāsaḥ śravasyavaḥ ||
5.9.3a uta sma yaṁ śiśuṁ yathā navaṁ janiṣṭāraṇī |
5.9.3c dhartāraṁ mānuṣīṇāṁ viśāmagniṁ svadhvaram ||
5.9.4a uta sma durgṛbhīyase putro na hvāryāṇām |
5.9.4c purū yo dagdhāsi vanāgne paśurna yavase ||
5.9.5a adha sma yasyārcayaḥ samyaksaṁyanti dhūminaḥ |
5.9.5c yadīmaha trito divyupa dhmāteva dhamati śiśīte dhmātarī yathā ||
5.9.6a tavāhamagna ūtibhirmitrasya ca praśastibhiḥ |
5.9.6c dveṣoyuto na duritā turyāma martyānām ||
5.9.7a taṁ no agne abhī naro rayiṁ sahasva ā bhara |
5.9.7c sa kṣepayatsa poṣayadbhuvadvājasya sātaya utaidhi pṛt-su no vṛdhe ||
5.10.1a agna ojiṣṭhamā bhara dyumnamasmabhyamadhrigo |
5.10.1c pra no rāyā parīṇasā ratsi vājāya panthām ||
5.10.2a tvaṁ no agne adbhuta kratvā dakṣasya maṁhanā |
5.10.2c tve asuryamāruhatkrāṇā mitro na yajñiyaḥ ||
5.10.3a tvaṁ no agna eṣāṁ gayaṁ puṣṭiṁ ca vardhaya |
5.10.3c ye stomebhiḥ pra sūrayo naro maghānyānaśuḥ ||
5.10.4a ye agne candra te giraḥ śumbhantyaśvarādhasaḥ |
5.10.4c śuṣmebhiḥ śuṣmiṇo naro divaścidyeṣāṁ bṛhatsukīrtirbodhati tmanā ||
5.10.5a tava tye agne arcayo bhrājanto yanti dhṛṣṇuyā |
5.10.5c parijmāno na vidyutaḥ svāno ratho na vājayuḥ ||
5.10.6a nū no agna ūtaye sabādhasaśca rātaye |
5.10.6c asmākāsaśca sūrayo viśvā āśāstarīṣaṇi ||
5.10.7a tvaṁ no agne aṅgiraḥ stutaḥ stavāna ā bhara |
5.10.7c hotarvibhvāsahaṁ rayiṁ stotṛbhyaḥ stavase ca na utaidhi pṛtsu no vṛdhe ||
5.11.1a janasya gopā ajaniṣṭa jāgṛviragniḥ sudakṣaḥ suvitāya navyase |
5.11.1c ghṛtapratīko bṛhatā divispṛśā dyumadvi bhāti bharatebhyaḥ śuciḥ ||
5.11.2a yajñasya ketuṁ prathamaṁ purohitamagniṁ narastriṣadhasthe samīdhire |
5.11.2c indreṇa devaiḥ sarathaṁ sa barhiṣi sīdanni hotā yajathāya sukratuḥ ||
5.11.3a asaṁmṛṣṭo jāyase mātroḥ śucirmandraḥ kavirudatiṣṭho vivasvataḥ |
5.11.3c ghṛtena tvāvardhayannagna āhuta dhūmaste keturabhavaddivi śritaḥ ||
5.11.4a agnirno yajñamupa vetu sādhuyāgniṁ naro vi bharante gṛhegṛhe |
5.11.4c agnirdūto abhavaddhavyavāhano'gniṁ vṛṇānā vṛṇate kavikratum ||
5.11.5a tubhyedamagne madhumattamaṁ vacastubhyaṁ manīṣā iyamastu śaṁ hṛde |
5.11.5c tvāṁ giraḥ sindhumivāvanīrmahīrā pṛṇanti śavasā vardhayanti ca ||
5.11.6a tvāmagne aṅgiraso guhā hitamanvavindañchiśriyāṇaṁ vanevane |
5.11.6c sa jāyase mathyamānaḥ saho mahattvāmāhuḥ sahasasputramaṅgiraḥ ||
5.12.1a prāgnaye bṛhate yajñiyāya ṛtasya vṛṣṇe asurāya manma |
5.12.1c ghṛtaṁ na yajña āsye supūtaṁ giraṁ bhare vṛṣabhāya pratīcīm ||
5.12.2a ṛtaṁ cikitva ṛtamiccikiddhyṛtasya dhārā anu tṛndhi pūrvīḥ |
5.12.2c nāhaṁ yātuṁ sahasā na dvayena ṛtaṁ sapāmyaruṣasya vṛṣṇaḥ ||
5.12.3a kayā no agna ṛtayannṛtena bhuvo navedā ucathasya navyaḥ |
5.12.3c vedā me deva ṛtupā ṛtūnāṁ nāhaṁ patiṁ saniturasya rāyaḥ ||
5.12.4a ke te agne ripave bandhanāsaḥ ke pāyavaḥ saniṣanta dyumantaḥ |
5.12.4c ke dhāsimagne anṛtasya pānti ka āsato vacasaḥ santi gopāḥ ||
5.12.5a sakhāyaste viṣuṇā agna ete śivāsaḥ santo aśivā abhūvan |
5.12.5c adhūrṣata svayamete vacobhirṛjūyate vṛjināni bruvantaḥ ||
5.12.6a yaste agne namasā yajñamīṭṭa ṛtaṁ sa pātyaruṣasya vṛṣṇaḥ |
5.12.6c tasya kṣayaḥ pṛthurā sādhuretu prasarsrāṇasya nahuṣasya śeṣaḥ ||
5.13.1a arcantastvā havāmahe'rcantaḥ samidhīmahi |
5.13.1c agne arcanta ūtaye ||
5.13.2a agneḥ stomaṁ manāmahe sidhramadya divispṛśaḥ |
5.13.2c devasya draviṇasyavaḥ ||
5.13.3a agnirjuṣata no giro hotā yo mānuṣeṣvā |
5.13.3c sa yakṣaddaivyaṁ janam ||
5.13.4a tvamagne saprathā asi juṣṭo hotā vareṇyaḥ |
5.13.4c tvayā yajñaṁ vi tanvate ||
5.13.5a tvāmagne vājasātamaṁ viprā vardhanti suṣṭutam |
5.13.5c sa no rāsva suvīryam ||
5.13.6a agne nemirarām̐ iva devām̐stvaṁ paribhūrasi |
5.13.6c ā rādhaścitramṛñjase ||
5.14.1a agniṁ stomena bodhaya samidhāno amartyam |
5.14.1c havyā deveṣu no dadhat ||
5.14.2a tamadhvareṣvīḻate devaṁ martā amartyam |
5.14.2c yajiṣṭhaṁ mānuṣe jane ||
5.14.3a taṁ hi śaśvanta īḻate srucā devaṁ ghṛtaścutā |
5.14.3c agniṁ havyāya voḻhave ||
5.14.4a agnirjāto arocata ghnandasyūñjyotiṣā tamaḥ |
5.14.4c avindadgā apaḥ svaḥ ||
5.14.5a agnimīḻenyaṁ kaviṁ ghṛtapṛṣṭhaṁ saparyata |
5.14.5c vetu me śṛṇavaddhavam ||
5.14.6a agniṁ ghṛtena vāvṛdhuḥ stomebhirviśvacarṣaṇim |
5.14.6c svādhībhirvacasyubhiḥ ||
5.15.1a pra vedhase kavaye vedyāya giraṁ bhare yaśase pūrvyāya |
5.15.1c ghṛtaprasatto asuraḥ suśevo rāyo dhartā dharuṇo vasvo agniḥ ||
5.15.2a ṛtena ṛtaṁ dharuṇaṁ dhārayanta yajñasya śāke parame vyoman |
5.15.2c divo dharmandharuṇe seduṣo nṝñjātairajātām̐ abhi ye nanakṣuḥ ||
5.15.3a aṅhoyuvastanvastanvate vi vayo mahadduṣṭaraṁ pūrvyāya |
5.15.3c sa saṁvato navajātastuturyātsiṅhaṁ na kruddhamabhitaḥ pari ṣṭhuḥ ||
5.15.4a māteva yadbharase paprathāno janaṁjanaṁ dhāyase cakṣase ca |
5.15.4c vayovayo jarase yaddadhānaḥ pari tmanā viṣurūpo jigāsi ||
5.15.5a vājo nu te śavasaspātvantamuruṁ doghaṁ dharuṇaṁ deva rāyaḥ |
5.15.5c padaṁ na tāyurguhā dadhāno maho rāye citayannatrimaspaḥ ||
5.16.1a bṛhadvayo hi bhānave'rcā devāyāgnaye |
5.16.1c yaṁ mitraṁ na praśastibhirmartāso dadhire puraḥ ||
5.16.2a sa hi dyubhirjanānāṁ hotā dakṣasya bāhvoḥ |
5.16.2c vi havyamagnirānuṣagbhago na vāramṛṇvati ||
5.16.3a asya stome maghonaḥ sakhye vṛddhaśociṣaḥ |
5.16.3c viśvā yasmintuviṣvaṇi samarye śuṣmamādadhuḥ ||
5.16.4a adhā hyagna eṣāṁ suvīryasya maṁhanā |
5.16.4c tamidyahvaṁ na rodasī pari śravo babhūvatuḥ ||
5.16.5a nū na ehi vāryamagne gṛṇāna ā bhara |
5.16.5c ye vayaṁ ye ca sūrayaḥ svasti dhāmahe sacotaidhi pṛtsu no vṛdhe ||
5.17.1a ā yajñairdeva martya itthā tavyāṁsamūtaye |
5.17.1c agniṁ kṛte svadhvare pūrurīḻītāvase ||
5.17.2a asya hi svayaśastara āsā vidharmanmanyase |
5.17.2c taṁ nākaṁ citraśociṣaṁ mandraṁ paro manīṣayā ||
5.17.3a asya vāsā u arciṣā ya āyukta tujā girā |
5.17.3c divo na yasya retasā bṛhacchocantyarcayaḥ ||
5.17.4a asya kratvā vicetaso dasmasya vasu ratha ā |
5.17.4c adhā viśvāsu havyo'gnirvikṣu pra śasyate ||
5.17.5a nū na iddhi vāryamāsā sacanta sūrayaḥ |
5.17.5c ūrjo napādabhiṣṭaye pāhi śagdhi svastaya utaidhi pṛtsu no vṛdhe ||
5.18.1a prātaragniḥ purupriyo viśaḥ stavetātithiḥ |
5.18.1c viśvāni yo amartyo havyā marteṣu raṇyati ||
5.18.2a dvitāya mṛktavāhase svasya dakṣasya maṁhanā |
5.18.2c induṁ sa dhatta ānuṣakstotā citte amartya ||
5.18.3a taṁ vo dīrghāyuśociṣaṁ girā huve maghonām |
5.18.3c ariṣṭo yeṣāṁ ratho vyaśvadāvannīyate ||
5.18.4a citrā vā yeṣu dīdhitirāsannukthā pānti ye |
5.18.4b stīrṇaṁ barhiḥ svarṇare śravāṁsi dadhire pari ||
5.18.5a ye me pañcāśataṁ daduraśvānāṁ sadhastuti |
5.18.5b dyumadagne mahi śravo bṛhatkṛdhi maghonāṁ nṛvadamṛta nṛṇām ||
5.19.1a abhyavasthāḥ pra jāyante pra vavrervavriściketa |
5.19.1c upasthe māturvi caṣṭe ||
5.19.2a juhure vi citayanto'nimiṣaṁ nṛmṇaṁ pānti |
5.19.2c ā dṛḻhāṁ puraṁ viviśuḥ ||
5.19.3a ā śvaitreyasya jantavo dyumadvardhanta kṛṣṭayaḥ |
5.19.3b niṣkagrīvo bṛhaduktha enā madhvā na vājayuḥ ||
5.19.4a priyaṁ dugdhaṁ na kāmyamajāmi jāmyoḥ sacā |
5.19.4c gharmo na vājajaṭharo'dabdhaḥ śaśvato dabhaḥ ||
5.19.5a krīḻanno raśma ā bhuvaḥ saṁ bhasmanā vāyunā vevidānaḥ |
5.19.5b tā asya sandhṛṣajo na tigmāḥ susaṁśitā vakṣyo vakṣaṇesthāḥ ||
5.20.1a yamagne vājasātama tvaṁ cinmanyase rayim |
5.20.1c taṁ no gīrbhiḥ śravāyyaṁ devatrā panayā yujam ||
5.20.2a ye agne nerayanti te vṛddhā ugrasya śavasaḥ |
5.20.2b apa dveṣo apa hvaro'nyavratasya saścire ||
5.20.3a hotāraṁ tvā vṛṇīmahe'gne dakṣasya sādhanam |
5.20.3b yajñeṣu pūrvyaṁ girā prayasvanto havāmahe ||
5.20.4a itthā yathā ta ūtaye sahasāvandivedive |
5.20.4b rāya ṛtāya sukrato gobhiḥ ṣyāma sadhamādo vīraiḥ syāma sadhamādaḥ ||
5.21.1a manuṣvattvā ni dhīmahi manuṣvatsamidhīmahi |
5.21.1c agne manuṣvadaṅgiro devāndevayate yaja ||
5.21.2a tvaṁ hi mānuṣe jane'gne suprīta idhyase |
5.21.2c srucastvā yantyānuṣaksujāta sarpirāsute ||
5.21.3a tvāṁ viśve sajoṣaso devāso dūtamakrata |
5.21.3b saparyantastvā kave yajñeṣu devamīḻate ||
5.21.4a devaṁ vo devayajyayāgnimīḻīta martyaḥ |
5.21.4b samiddhaḥ śukra dīdihyṛtasya yonimāsadaḥ sasasya yonimāsadaḥ ||
5.22.1a pra viśvasāmannatrivadarcā pāvakaśociṣe |
5.22.1c yo adhvareṣvīḍyo hotā mandratamo viśi ||
5.22.2a nyagniṁ jātavedasaṁ dadhātā devamṛtvijam |
5.22.2c pra yajña etvānuṣagadyā devavyacastamaḥ ||
5.22.3a cikitvinmanasaṁ tvā devaṁ martāsa ūtaye |
5.22.3c vareṇyasya te'vasa iyānāso amanmahi ||
5.22.4a agne cikiddhyasya na idaṁ vacaḥ sahasya |
5.22.4c taṁ tvā suśipra daṁpate stomairvardhantyatrayo gīrbhiḥ śumbhantyatrayaḥ ||
5.23.1a agne sahantamā bhara dyumnasya prāsahā rayim |
5.23.1c viśvā yaścarṣaṇīrabhyāsā vājeṣu sāsahat ||
5.23.2a tamagne pṛtanāṣahaṁ rayiṁ sahasva ā bhara |
5.23.2b tvaṁ hi satyo adbhuto dātā vājasya gomataḥ ||
5.23.3a viśve hi tvā sajoṣaso janāso vṛktabarhiṣaḥ |
5.23.3c hotāraṁ sadmasu priyaṁ vyanti vāryā puru ||
5.23.4a sa hi ṣmā viśvacarṣaṇirabhimāti saho dadhe |
5.23.4b agna eṣu kṣayeṣvā revannaḥ śukra dīdihi dyumatpāvaka dīdihi ||
5.24.1a agne tvaṁ no antama uta trātā śivo bhavā varūthyaḥ ||
agne | tvam | naḥ | antamaḥ | uta | trātā | śivaḥ | bhava | varūthyaḥ ||5.24.1||
5.24.3a sa no bodhi śrudhī havamuruṣyā ṇo aghāyataḥ samasmāt ||
saḥ | naḥ | bodhi | śrudhi | havam | uruṣya | naḥ | agha-yataḥ | samasmāt ||5.24.3||
5.25.1a acchā vo agnimavase devaṁ gāsi sa no vasuḥ |
5.25.1c rāsatputra ṛṣūṇāmṛtāvā parṣati dviṣaḥ ||
5.25.2a sa hi satyo yaṁ pūrve ciddevāsaścidyamīdhire |
5.25.2c hotāraṁ mandrajihvamitsudītibhirvibhāvasum ||
5.25.3a sa no dhītī variṣṭhayā śreṣṭhayā ca sumatyā |
5.25.3c agne rāyo didīhi naḥ suvṛktibhirvareṇya ||
5.25.4a agnirdeveṣu rājatyagnirmarteṣvāviśan |
5.25.4c agnirno havyavāhano'gniṁ dhībhiḥ saparyata ||
5.25.5a agnistuviśravastamaṁ tuvibrahmāṇamuttamam |
5.25.5c atūrtaṁ śrāvayatpatiṁ putraṁ dadāti dāśuṣe ||
5.25.6a agnirdadāti satpatiṁ sāsāha yo yudhā nṛbhiḥ |
5.25.6c agniratyaṁ raghuṣyadaṁ jetāramaparājitam ||
5.25.7a yadvāhiṣṭhaṁ tadagnaye bṛhadarca vibhāvaso |
5.25.7c mahiṣīva tvadrayistvadvājā udīrate ||
5.25.8a tava dyumanto arcayo grāvevocyate bṛhat |
5.25.8c uto te tanyaturyathā svāno arta tmanā divaḥ ||
5.25.9a evām̐ agniṁ vasūyavaḥ sahasānaṁ vavandima |
5.25.9c sa no viśvā ati dviṣaḥ parṣannāveva sukratuḥ ||
5.26.1a agne pāvaka rociṣā mandrayā deva jihvayā |
5.26.1c ā devānvakṣi yakṣi ca ||
5.26.2a taṁ tvā ghṛtasnavīmahe citrabhāno svardṛśam |
5.26.2c devām̐ ā vītaye vaha ||
5.26.3a vītihotraṁ tvā kave dyumantaṁ samidhīmahi |
5.26.3c agne bṛhantamadhvare ||
5.26.4a agne viśvebhirā gahi devebhirhavyadātaye |
5.26.4b hotāraṁ tvā vṛṇīmahe ||
5.26.5a yajamānāya sunvata āgne suvīryaṁ vaha |
5.26.5c devairā satsi barhiṣi ||
5.26.6a samidhānaḥ sahasrajidagne dharmāṇi puṣyasi |
5.26.6c devānāṁ dūta ukthyaḥ ||
5.26.7a nyagniṁ jātavedasaṁ hotravāhaṁ yaviṣṭhyam |
5.26.7c dadhātā devamṛtvijam ||
5.26.8a pra yajña etvānuṣagadyā devavyacastamaḥ |
5.26.8c stṛṇīta barhirāsade ||
5.26.9a edaṁ maruto aśvinā mitraḥ sīdantu varuṇaḥ |
5.26.9c devāsaḥ sarvayā viśā ||
5.27.1a anasvantā satpatirmāmahe me gāvā cetiṣṭho asuro maghonaḥ |
5.27.1c traivṛṣṇo agne daśabhiḥ sahasrairvaiśvānara tryaruṇaściketa ||
5.27.2a yo me śatā ca viṁśatiṁ ca gonāṁ harī ca yuktā sudhurā dadāti |
5.27.2c vaiśvānara suṣṭuto vāvṛdhāno'gne yaccha tryaruṇāya śarma ||
5.27.3a evā te agne sumatiṁ cakāno naviṣṭhāya navamaṁ trasadasyuḥ |
5.27.3c yo me girastuvijātasya pūrvīryuktenābhi tryaruṇo gṛṇāti ||
5.27.4a yo ma iti pravocatyaśvamedhāya sūraye |
5.27.4b dadadṛcā saniṁ yate dadanmedhāmṛtāyate ||
5.27.5a yasya mā paruṣāḥ śatamuddharṣayantyukṣaṇaḥ |
5.27.5c aśvamedhasya dānāḥ somā iva tryāśiraḥ ||
5.27.6a indrāgnī śatadāvnyaśvamedhe suvīryam |
5.27.6c kṣatraṁ dhārayataṁ bṛhaddivi sūryamivājaram ||
5.28.1a samiddho agnirdivi śociraśretpratyaṅṅuṣasamurviyā vi bhāti |
5.28.1c eti prācī viśvavārā namobhirdevām̐ īḻānā haviṣā ghṛtācī ||
5.28.2a samidhyamāno amṛtasya rājasi haviṣkṛṇvantaṁ sacase svastaye |
5.28.2c viśvaṁ sa dhatte draviṇaṁ yaminvasyātithyamagne ni ca dhatta itpuraḥ ||
5.28.3a agne śardha mahate saubhagāya tava dyumnānyuttamāni santu |
5.28.3c saṁ jāspatyaṁ suyamamā kṛṇuṣva śatrūyatāmabhi tiṣṭhā mahāṁsi ||
5.28.4a samiddhasya pramahaso'gne vande tava śriyam |
5.28.4c vṛṣabho dyumnavām̐ asi samadhvareṣvidhyase ||
5.28.5a samiddho agna āhuta devānyakṣi svadhvara |
5.28.5c tvaṁ hi havyavāḻasi ||
5.28.6a ā juhotā duvasyatāgniṁ prayatyadhvare |
5.28.6c vṛṇīdhvaṁ havyavāhanam ||
5.29.1a tryaryamā manuṣo devatātā trī rocanā divyā dhārayanta |
5.29.1c arcanti tvā marutaḥ pūtadakṣāstvameṣāmṛṣirindrāsi dhīraḥ ||
5.29.2a anu yadīṁ maruto mandasānamārcannindraṁ papivāṁsaṁ sutasya |
5.29.2c ādatta vajramabhi yadahiṁ hannapo yahvīrasṛjatsartavā u ||
5.29.3a uta brahmāṇo maruto me asyendraḥ somasya suṣutasya peyāḥ |
5.29.3c taddhi havyaṁ manuṣe gā avindadahannahiṁ papivām̐ indro asya ||
5.29.4a ādrodasī vitaraṁ vi ṣkabhāyatsaṁvivyānaścidbhiyase mṛgaṁ kaḥ |
5.29.4c jigartimindro apajargurāṇaḥ prati śvasantamava dānavaṁ han ||
5.29.5a adha kratvā maghavantubhyaṁ devā anu viśve adaduḥ somapeyam |
5.29.5c yatsūryasya haritaḥ patantīḥ puraḥ satīruparā etaśe kaḥ ||
5.29.6a nava yadasya navatiṁ ca bhogāntsākaṁ vajreṇa maghavā vi-vṛścat |
5.29.6c arcantīndraṁ marutaḥ sadhasthe traiṣṭubhena vacasā bādhata dyām ||
5.29.7a sakhā sakhye apacattūyamagnirasya kratvā mahiṣā trī śatāni |
5.29.7c trī sākamindro manuṣaḥ sarāṁsi sutaṁ pibadvṛtrahatyāya somam ||
5.29.8a trī yacchatā mahiṣāṇāmagho māstrī sarāṁsi maghavā somyāpāḥ |
5.29.8c kāraṁ na viśve ahvanta devā bharamindrāya yadahiṁ jaghāna ||
5.29.9a uśanā yatsahasyairayātaṁ gṛhamindra jūjuvānebhiraśvaiḥ |
5.29.9c vanvāno atra sarathaṁ yayātha kutsena devairavanorha śuṣṇam ||
5.29.10a prānyaccakramavṛhaḥ sūryasya kutsāyānyadvarivo yātave'kaḥ |
5.29.10c anāso dasyūm̐ramṛṇo vadhena ni duryoṇa āvṛṇaṅmṛdhravācaḥ ||
5.29.11a stomāsastvā gaurivīteravardhannarandhayo vaidathināya piprum |
5.29.11c ā tvāmṛjiśvā sakhyāya cakre pacanpaktīrapibaḥ somamasya ||
5.29.12a navagvāsaḥ sutasomāsa indraṁ daśagvāso abhyarcantyarkaiḥ |
5.29.12c gavyaṁ cidūrvamapidhānavantaṁ taṁ cinnaraḥ śaśamānā apa vran ||
5.29.13a katho nu te pari carāṇi vidvānvīryā maghavanyā cakartha |
5.29.13c yā co nu navyā kṛṇavaḥ śaviṣṭha predu tā te vidatheṣu bravāma ||
5.29.14a etā viśvā cakṛvām̐ indra bhūryaparīto januṣā vīryeṇa |
5.29.14c yā cinnu vajrinkṛṇavo dadhṛṣvānna te vartā taviṣyā asti tasyāḥ ||
5.29.15a indra brahma kriyamāṇā juṣasva yā te śaviṣṭha navyā akarma |
5.29.15c vastreva bhadrā sukṛtā vasūyū rathaṁ na dhīraḥ svapā atakṣam ||
5.30.1a kva sya vīraḥ ko apaśyadindraṁ sukharathamīyamānaṁ haribhyām |
5.30.1c yo rāyā vajrī sutasomamicchantadoko gantā puruhūta ūtī ||
5.30.2a avācacakṣaṁ padamasya sasvarugraṁ nidhāturanvāyamicchan |
5.30.2c apṛcchamanyām̐ uta te ma āhurindraṁ naro bubudhānā aśema ||
5.30.3a pra nu vayaṁ sute yā te kṛtānīndra bravāma yāni no jujoṣaḥ |
5.30.3b vedadavidvāñchṛṇavacca vidvānvahate'yaṁ maghavā sarvasenaḥ ||
5.30.4a sthiraṁ manaścakṛṣe jāta indra veṣīdeko yudhaye bhūyasaścit |
5.30.4b aśmānaṁ cicchavasā didyuto vi vido gavāmūrvamusriyāṇām ||
5.30.5a paro yattvaṁ parama ājaniṣṭhāḥ parāvati śrutyaṁ nāma bibhrat |
5.30.5c ataścidindrādabhayanta devā viśvā apo ajayaddāsapatnīḥ ||
5.30.6a tubhyedete marutaḥ suśevā arcantyarkaṁ sunvantyandhaḥ |
5.30.6c ahimohānamapa āśayānaṁ pra māyābhirmāyinaṁ sakṣadindraḥ ||
5.30.7a vi ṣū mṛdho januṣā dānaminvannahangavā maghavantsaṁcakānaḥ |
5.30.7c atrā dāsasya namuceḥ śiro yadavartayo manave gātumicchan ||
5.30.8a yujaṁ hi māmakṛthā ādidindra śiro dāsasya namucermathāyan |
5.30.8c aśmānaṁ citsvaryaṁ vartamānaṁ pra cakriyeva rodasī marudbhyaḥ ||
5.30.9a striyo hi dāsa āyudhāni cakre kiṁ mā karannabalā asya senāḥ |
5.30.9c antarhyakhyadubhe asya dhene athopa praidyudhaye dasyumindraḥ ||
5.30.10a samatra gāvo'bhito'navanteheha vatsairviyutā yadāsan |
5.30.10c saṁ tā indro asṛjadasya śākairyadīṁ somāsaḥ suṣutā amandan ||
5.30.11a yadīṁ somā babhrudhūtā amandannaroravīdvṛṣabhaḥ sādaneṣu |
5.30.11c puraṁdaraḥ papivām̐ indro asya punargavāmadadādusriyāṇām ||
5.30.12a bhadramidaṁ ruśamā agne akrangavāṁ catvāri dadataḥ sahasrā |
5.30.12c ṛṇaṁcayasya prayatā maghāni pratyagrabhīṣma nṛtamasya nṛṇām ||
5.30.13a supeśasaṁ māva sṛjantyastaṁ gavāṁ sahasrai ruśamāso agne |
5.30.13c tīvrā indramamamanduḥ sutāso'ktorvyuṣṭau paritakmyāyāḥ ||
5.30.14a aucchatsā rātrī paritakmyā yām̐ ṛṇaṁcaye rājani ruśamānām |
5.30.14c atyo na vājī raghurajyamāno babhruścatvāryasanatsahasrā ||
5.30.15a catuḥsahasraṁ gavyasya paśvaḥ pratyagrabhīṣma ruśameṣvagne |
5.30.15c gharmaścittaptaḥ pravṛje ya āsīdayasmayastamvādāma viprāḥ ||
5.31.1a indro rathāya pravataṁ kṛṇoti yamadhyasthānmaghavā vājayantam |
5.31.1c yūtheva paśvo vyunoti gopā ariṣṭo yāti prathamaḥ siṣāsan ||
5.31.2a ā pra drava harivo mā vi venaḥ piśaṅgarāte abhi naḥ sacasva |
5.31.2c nahi tvadindra vasyo anyadastyamenām̐ścijjanivataścakartha ||
5.31.3a udyatsahaḥ sahasa ājaniṣṭa dediṣṭa indra indriyāṇi viśvā |
5.31.3c prācodayatsudughā vavre antarvi jyotiṣā saṁvavṛtvattamo'vaḥ ||
5.31.4a anavaste rathamaśvāya takṣantvaṣṭā vajraṁ puruhūta dyumantam |
5.31.4c brahmāṇa indraṁ mahayanto arkairavardhayannahaye hantavā u ||
5.31.5a vṛṣṇe yatte vṛṣaṇo arkamarcānindra grāvāṇo aditiḥ sajoṣāḥ |
5.31.5c anaśvāso ye pavayo'rathā indreṣitā abhyavartanta dasyūn ||
5.31.6a pra te pūrvāṇi karaṇāni vocaṁ pra nūtanā maghavanyā cakartha |
5.31.6c śaktīvo yadvibharā rodasī ubhe jayannapo manave dānucitrāḥ ||
5.31.7a tadinnu te karaṇaṁ dasma viprāhiṁ yadghnannojo atrāmimīthāḥ |
5.31.7c śuṣṇasya citpari māyā agṛbhṇāḥ prapitvaṁ yannapa dasyūm̐rasedhaḥ ||
5.31.8a tvamapo yadave turvaśāyāramayaḥ sudughāḥ pāra indra |
5.31.8c ugramayātamavaho ha kutsaṁ saṁ ha yadvāmuśanāranta devāḥ ||
5.31.9a indrākutsā vahamānā rathenā vāmatyā api karṇe vahantu |
5.31.9c niḥ ṣīmadbhyo dhamatho niḥ ṣadhasthānmaghono hṛdo varathastamāṁsi ||
5.31.10a vātasya yuktāntsuyujaścidaśvānkaviścideṣo ajagannavasyuḥ |
5.31.10c viśve te atra marutaḥ sakhāya indra brahmāṇi taviṣīmavardhan ||
5.31.11a sūraścidrathaṁ paritakmyāyāṁ pūrvaṁ karaduparaṁ jūjuvāṁsam |
5.31.11c bharaccakrametaśaḥ saṁ riṇāti puro dadhatsaniṣyati kratuṁ naḥ ||
5.31.12a āyaṁ janā abhicakṣe jagāmendraḥ sakhāyaṁ sutasomamicchan |
5.31.12c vadangrāvāva vediṁ bhriyāte yasya jīramadhvaryavaścaranti ||
5.31.13a ye cākananta cākananta nū te martā amṛta mo te aṁha āran |
5.31.13c vāvandhi yajyūm̐ruta teṣu dhehyojo janeṣu yeṣu te syāma ||
5.32.1a adardarutsamasṛjo vi khāni tvamarṇavānbadbadhānām̐ aramṇāḥ |
5.32.1c mahāntamindra parvataṁ vi yadvaḥ sṛjo vi dhārā ava dānavaṁ han ||
5.32.2a tvamutsām̐ ṛtubhirbadbadhānām̐ araṁha ūdhaḥ parvatasya vajrin |
5.32.2c ahiṁ cidugra prayutaṁ śayānaṁ jaghanvām̐ indra taviṣīmadhatthāḥ ||
5.32.3a tyasya cinmahato nirmṛgasya vadharjaghāna taviṣībhirindraḥ |
5.32.3c ya eka idapratirmanyamāna ādasmādanyo ajaniṣṭa tavyān ||
5.32.4a tyaṁ cideṣāṁ svadhayā madantaṁ miho napātaṁ suvṛdhaṁ tamogām |
5.32.4c vṛṣaprabharmā dānavasya bhāmaṁ vajreṇa vajrī ni jaghāna śuṣṇam ||
5.32.5a tyaṁ cidasya kratubhirniṣattamamarmaṇo vidadidasya marma |
5.32.5c yadīṁ sukṣatra prabhṛtā madasya yuyutsantaṁ tamasi harmye dhāḥ ||
5.32.6a tyaṁ ciditthā katpayaṁ śayānamasūrye tamasi vāvṛdhānam |
5.32.6c taṁ cinmandāno vṛṣabhaḥ sutasyoccairindro apagūryā jaghāna ||
5.32.7a udyadindro mahate dānavāya vadharyamiṣṭa saho apratītam |
5.32.7c yadīṁ vajrasya prabhṛtau dadābha viśvasya jantoradhamaṁ cakāra ||
5.32.8a tyaṁ cidarṇaṁ madhupaṁ śayānamasinvaṁ vavraṁ mahyādadugraḥ |
5.32.8c apādamatraṁ mahatā vadhena ni duryoṇa āvṛṇaṅmṛdhravācam ||
5.32.9a ko asya śuṣmaṁ taviṣīṁ varāta eko dhanā bharate apratītaḥ |
5.32.9c ime cidasya jrayaso nu devī indrasyaujaso bhiyasā jihāte ||
5.32.10a nyasmai devī svadhitirjihīta indrāya gāturuśatīva yeme |
5.32.10c saṁ yadojo yuvate viśvamābhiranu svadhāvne kṣitayo namanta ||
5.32.11a ekaṁ nu tvā satpatiṁ pāñcajanyaṁ jātaṁ śṛṇomi yaśasaṁ janeṣu |
5.32.11c taṁ me jagṛbhra āśaso naviṣṭhaṁ doṣā vastorhavamānāsa indram ||
5.32.12a evā hi tvāmṛtuthā yātayantaṁ maghā viprebhyo dadataṁ śṛṇomi |
5.32.12c kiṁ te brahmāṇo gṛhate sakhāyo ye tvāyā nidadhuḥ kāmamindra ||
5.33.1a mahi mahe tavase dīdhye nṝnindrāyetthā tavase atavyān |
5.33.1c yo asmai sumatiṁ vājasātau stuto jane samaryaściketa ||
5.33.2a sa tvaṁ na indra dhiyasāno arkairharīṇāṁ vṛṣanyoktramaśreḥ |
5.33.2c yā itthā maghavannanu joṣaṁ vakṣo abhi prāryaḥ sakṣi janān ||
5.33.3a na te ta indrābhyasmadṛṣvāyuktāso abrahmatā yadasan |
5.33.3c tiṣṭhā rathamadhi taṁ vajrahastā raśmiṁ deva yamase svaśvaḥ ||
5.33.4a purū yatta indra santyukthā gave cakarthorvarāsu yudhyan |
5.33.4c tatakṣe sūryāya cidokasi sve vṛṣā samatsu dāsasya nāma cit ||
5.33.5a vayaṁ te ta indra ye ca naraḥ śardho jajñānā yātāśca rathāḥ |
5.33.5c āsmāñjagamyādahiśuṣma satvā bhago na havyaḥ prabhṛtheṣu cāruḥ ||
5.33.6a papṛkṣeṇyamindra tve hyojo nṛmṇāni ca nṛtamāno amartaḥ |
5.33.6c sa na enīṁ vasavāno rayiṁ dāḥ prāryaḥ stuṣe tuvimaghasya dānam ||
5.33.7a evā na indrotibhirava pāhi gṛṇataḥ śūra kārūn |
5.33.7c uta tvacaṁ dadato vājasātau piprīhi madhvaḥ suṣutasya cāroḥ ||
5.33.8a uta tye mā paurukutsyasya sūrestrasadasyorhiraṇino rarāṇāḥ |
5.33.8c vahantu mā daśa śyetāso asya gairikṣitasya kratubhirnu saśce ||
5.33.9a uta tye mā mārutāśvasya śoṇāḥ kratvāmaghāso vidathasya rātau |
5.33.9c sahasrā me cyavatāno dadāna ānūkamaryo vapuṣe nārcat ||
5.33.10a uta tye mā dhvanyasya juṣṭā lakṣmaṇyasya suruco yatānāḥ |
5.33.10c mahnā rāyaḥ saṁvaraṇasya ṛṣervrajaṁ na gāvaḥ prayatā api gman ||
5.34.1a ajātaśatrumajarā svarvatyanu svadhāmitā dasmamīyate |
5.34.1c sunotana pacata brahmavāhase puruṣṭutāya prataraṁ dadhātana ||
5.34.2a ā yaḥ somena jaṭharamapipratāmandata maghavā madhvo andhasaḥ |
5.34.2c yadīṁ mṛgāya hantave mahāvadhaḥ sahasrabhṛṣṭimuśanā vadhaṁ yamat ||
5.34.3a yo asmai ghraṁsa uta vā ya ūdhani somaṁ sunoti bhavati dyumām̐ aha |
5.34.3c apāpa śakrastatanuṣṭimūhati tanūśubhraṁ maghavā yaḥ kavāsakhaḥ ||
5.34.4a yasyāvadhītpitaraṁ yasya mātaraṁ yasya śakro bhrātaraṁ nāta īṣate |
5.34.4c vetīdvasya prayatā yataṁkaro na kilbiṣādīṣate vasva ākaraḥ ||
5.34.5a na pañcabhirdaśabhirvaṣṭyārabhaṁ nāsunvatā sacate puṣyatā cana |
5.34.5c jināti vedamuyā hanti vā dhunirā devayuṁ bhajati gomati vraje ||
5.34.6a vitvakṣaṇaḥ samṛtau cakramāsajo'sunvato viṣuṇaḥ sunvato vṛdhaḥ |
5.34.6c indro viśvasya damitā vibhīṣaṇo yathāvaśaṁ nayati dāsamāryaḥ ||
5.34.7a samīṁ paṇerajati bhojanaṁ muṣe vi dāśuṣe bhajati sūnaraṁ vasu |
5.34.7c durge cana dhriyate viśva ā puru jano yo asya taviṣīmacukrudhat ||
5.34.8a saṁ yajjanau sudhanau viśvaśardhasāvavedindro maghavā goṣu śubhriṣu |
5.34.8c yujaṁ hyanyamakṛta pravepanyudīṁ gavyaṁ sṛjate satvabhirdhuniḥ ||
5.34.9a sahasrasāmāgniveśiṁ gṛṇīṣe śatrimagna upamāṁ ketumaryaḥ |
5.34.9c tasmā āpaḥ saṁyataḥ pīpayanta tasminkṣatramamavattveṣamastu ||
5.35.1a yaste sādhiṣṭho'vasa indra kratuṣṭamā bhara |
5.35.1c asmabhyaṁ carṣaṇīsahaṁ sasniṁ vājeṣu duṣṭaram ||
5.35.2a yadindra te catasro yacchūra santi tisraḥ |
5.35.2c yadvā pañca kṣitīnāmavastatsu na ā bhara ||
5.35.3a ā te'vo vareṇyaṁ vṛṣantamasya hūmahe |
5.35.3c vṛṣajūtirhi jajñiṣa ābhūbhirindra turvaṇiḥ ||
5.35.4a vṛṣā hyasi rādhase jajñiṣe vṛṣṇi te śavaḥ |
5.35.4c svakṣatraṁ te dhṛṣanmanaḥ satrāhamindra pauṁsyam ||
5.35.5a tvaṁ tamindra martyamamitrayantamadrivaḥ |
5.35.5c sarvarathā śatakrato ni yāhi śavasaspate ||
5.35.6a tvāmidvṛtrahantama janāso vṛktabarhiṣaḥ |
5.35.6c ugraṁ pūrvīṣu pūrvyaṁ havante vājasātaye ||
5.35.7a asmākamindra duṣṭaraṁ puroyāvānamājiṣu |
5.35.7c sayāvānaṁ dhanedhane vājayantamavā ratham ||
5.35.8a asmākamindrehi no rathamavā puraṁdhyā |
5.35.8c vayaṁ śaviṣṭha vāryaṁ divi śravo dadhīmahi divi stomaṁ manāmahe ||
5.36.1a sa ā gamadindro yo vasūnāṁ ciketaddātuṁ dāmano rayīṇām |
5.36.1c dhanvacaro na vaṁsagastṛṣāṇaścakamānaḥ pibatu dugdhamaṁśum ||
5.36.2a ā te hanū harivaḥ śūra śipre ruhatsomo na parvatasya pṛṣṭhe |
5.36.2c anu tvā rājannarvato na hinvangīrbhirmadema puruhūta viśve ||
5.36.3a cakraṁ na vṛttaṁ puruhūta vepate mano bhiyā me amateridadrivaḥ |
5.36.3c rathādadhi tvā jaritā sadāvṛdha kuvinnu stoṣanmaghavanpurūvasuḥ ||
5.36.4a eṣa grāveva jaritā ta indreyarti vācaṁ bṛhadāśuṣāṇaḥ |
5.36.4c pra savyena maghavanyaṁsi rāyaḥ pra dakṣiṇiddharivo mā vi venaḥ ||
5.36.5a vṛṣā tvā vṛṣaṇaṁ vardhatu dyaurvṛṣā vṛṣabhyāṁ vahase haribhyām |
5.36.5c sa no vṛṣā vṛṣarathaḥ suśipra vṛṣakrato vṛṣā vajrinbhare dhāḥ ||
5.36.6a yo rohitau vājinau vājinīvāntribhiḥ śataiḥ sacamānāvadiṣṭa |
5.36.6c yūne samasmai kṣitayo namantāṁ śrutarathāya maruto duvoyā ||
5.37.1a saṁ bhānunā yatate sūryasyājuhvāno ghṛtapṛṣṭhaḥ svañcāḥ |
5.37.1c tasmā amṛdhrā uṣaso vyucchānya indrāya sunavāmetyāha ||
5.37.2a samiddhāgnirvanavatstīrṇabarhiryuktagrāvā sutasomo jarāte |
5.37.2c grāvāṇo yasyeṣiraṁ vadantyayadadhvaryurhaviṣāva sindhum ||
5.37.3a vadhūriyaṁ patimicchantyeti ya īṁ vahāte mahiṣīmiṣirām |
5.37.3c āsya śravasyādratha ā ca ghoṣātpurū sahasrā pari vartayāte ||
5.37.4a na sa rājā vyathate yasminnindrastīvraṁ somaṁ pibati gosakhāyam |
5.37.4c ā satvanairajati hanti vṛtraṁ kṣeti kṣitīḥ subhago nāma puṣyan ||
5.37.5a puṣyātkṣeme abhi yoge bhavātyubhe vṛtau saṁyatī saṁ jayāti |
5.37.5c priyaḥ sūrye priyo agnā bhavāti ya indrāya sutasomo dadāśat ||
5.38.1a uroṣṭa indra rādhaso vibhvī rātiḥ śatakrato |
5.38.1c adhā no viśvacarṣaṇe dyumnā sukṣatra maṁhaya ||
5.38.2a yadīmindra śravāyyamiṣaṁ śaviṣṭha dadhiṣe |
5.38.2c paprathe dīrghaśruttamaṁ hiraṇyavarṇa duṣṭaram ||
5.38.3a śuṣmāso ye te adrivo mehanā ketasāpaḥ |
5.38.3c ubhā devāvabhiṣṭaye divaśca gmaśca rājathaḥ ||
5.38.4a uto no asya kasya ciddakṣasya tava vṛtrahan |
5.38.4c asmabhyaṁ nṛmṇamā bharāsmabhyaṁ nṛmaṇasyase ||
5.38.5a nū ta ābhirabhiṣṭibhistava śarmañchatakrato |
5.38.5c indra syāma sugopāḥ śūra syāma sugopāḥ ||
5.39.1a yadindra citra mehanāsti tvādātamadrivaḥ |
5.39.1c rādhastanno vidadvasa ubhayāhastyā bhara ||
5.39.2a yanmanyase vareṇyamindra dyukṣaṁ tadā bhara |
5.39.2c vidyāma tasya te vayamakūpārasya dāvane ||
5.39.3a yatte ditsu prarādhyaṁ mano asti śrutaṁ bṛhat |
5.39.3c tena dṛḻhā cidadriva ā vājaṁ darṣi sātaye ||
5.39.4a maṁhiṣṭhaṁ vo maghonāṁ rājānaṁ carṣaṇīnām |
5.39.4c indramupa praśastaye pūrvībhirjujuṣe giraḥ ||
5.39.5a asmā itkāvyaṁ vaca ukthamindrāya śaṁsyam |
5.39.5c tasmā u brahmavāhase giro vardhantyatrayo giraḥ śumbhantyatrayaḥ ||
5.40.1a ā yāhyadribhiḥ sutaṁ somaṁ somapate piba |
5.40.1c vṛṣannindra vṛṣabhirvṛtrahantama ||
5.40.2a vṛṣā grāvā vṛṣā mado vṛṣā somo ayaṁ sutaḥ |
5.40.2c vṛṣannindra vṛṣabhirvṛtrahantama ||
5.40.3a vṛṣā tvā vṛṣaṇaṁ huve vajriñcitrābhirūtibhiḥ |
5.40.3c vṛṣannindra vṛṣabhirvṛtrahantama ||
5.40.4a ṛjīṣī vajrī vṛṣabhasturāṣāṭ chuṣmī rājā vṛtrahā somapāvā |
5.40.4c yuktvā haribhyāmupa yāsadarvāṅmādhyaṁdine savane matsadindraḥ ||
5.40.5a yattvā sūrya svarbhānustamasāvidhyadāsuraḥ |
5.40.5c akṣetravidyathā mugdho bhuvanānyadīdhayuḥ ||
5.40.6a svarbhānoradha yadindra māyā avo divo vartamānā avāhan |
5.40.6c gūḻhaṁ sūryaṁ tamasāpavratena turīyeṇa brahmaṇāvindadatriḥ ||
5.40.7a mā māmimaṁ tava santamatra irasyā drugdho bhiyasā ni gārīt |
5.40.7c tvaṁ mitro asi satyarādhāstau mehāvataṁ varuṇaśca rājā ||
5.40.8a grāvṇo brahmā yuyujānaḥ saparyankīriṇā devānnamasopaśikṣan |
5.40.8c atriḥ sūryasya divi cakṣurādhātsvarbhānorapa māyā aghukṣat ||
5.40.9a yaṁ vai sūryaṁ svarbhānustamasāvidhyadāsuraḥ |
5.40.9c atrayastamanvavindannahyanye aśaknuvan ||
5.41.1a ko nu vāṁ mitrāvaruṇāvṛtāyandivo vā mahaḥ pārthivasya vā de |
5.41.1c ṛtasya vā sadasi trāsīthāṁ no yajñāyate vā paśuṣo na vājān ||
5.41.2a te no mitro varuṇo aryamāyurindra ṛbhukṣā maruto juṣanta |
5.41.2c namobhirvā ye dadhate suvṛktiṁ stomaṁ rudrāya mīḻhuṣe sajoṣāḥ ||
5.41.3a ā vāṁ yeṣṭhāśvinā huvadhyai vātasya patmanrathyasya puṣṭau |
5.41.3c uta vā divo asurāya manma prāndhāṁsīva yajyave bharadhvam ||
5.41.4a pra sakṣaṇo divyaḥ kaṇvahotā trito divaḥ sajoṣā vāto agniḥ |
5.41.4c pūṣā bhagaḥ prabhṛthe viśvabhojā ājiṁ na jagmurāśvaśvatamāḥ ||
5.41.5a pra vo rayiṁ yuktāśvaṁ bharadhvaṁ rāya eṣe'vase dadhīta dhīḥ |
5.41.5c suśeva evairauśijasya hotā ye va evā marutasturāṇām ||
5.41.6a pra vo vāyuṁ rathayujaṁ kṛṇudhvaṁ pra devaṁ vipraṁ panitāramarkaiḥ |
5.41.6c iṣudhyava ṛtasāpaḥ puraṁdhīrvasvīrno atra patnīrā dhiye dhuḥ ||
5.41.7a upa va eṣe vandyebhiḥ śūṣaiḥ pra yahvī divaścitayadbhirarkaiḥ |
5.41.7c uṣāsānaktā viduṣīva viśvamā hā vahato martyāya yajñam ||
5.41.8a abhi vo arce poṣyāvato nṝnvāstoṣpatiṁ tvaṣṭāraṁ rarāṇaḥ |
5.41.8c dhanyā sajoṣā dhiṣaṇā namobhirvanaspatīm̐roṣadhī rāya eṣe ||
5.41.9a tuje nastane parvatāḥ santu svaitavo ye vasavo na vīrāḥ |
5.41.9c panita āptyo yajataḥ sadā no vardhānnaḥ śaṁsaṁ naryo abhiṣṭau ||
5.41.10a vṛṣṇo astoṣi bhūmyasya garbhaṁ trito napātamapāṁ suvṛkti |
5.41.10c gṛṇīte agniretarī na śūṣaiḥ śociṣkeśo ni riṇāti vanā ||
5.41.11a kathā mahe rudriyāya bravāma kadrāye cikituṣe bhagāya |
5.41.11c āpa oṣadhīruta no'vantu dyaurvanā girayo vṛkṣakeśāḥ ||
5.41.12a śṛṇotu na ūrjāṁ patirgiraḥ sa nabhastarīyām̐ iṣiraḥ parijmā |
5.41.12c śṛṇvantvāpaḥ puro na śubhrāḥ pari sruco babṛhāṇasyādreḥ ||
5.41.13a vidā cinnu mahānto ye va evā bravāma dasmā vāryaṁ dadhānāḥ |
5.41.13c vayaścana subhva āva yanti kṣubhā martamanuyataṁ vadhasnaiḥ ||
5.41.14a ā daivyāni pārthivāni janmāpaścācchā sumakhāya vocam |
5.41.14c vardhantāṁ dyāvo giraścandrāgrā udā vardhantāmabhiṣātā arṇāḥ ||
5.41.15a padepade me jarimā ni dhāyi varūtrī vā śakrā yā pāyubhiśca |
5.41.15c siṣaktu mātā mahī rasā naḥ smatsūribhirṛjuhasta ṛjuvaniḥ ||
5.41.16a kathā dāśema namasā sudānūnevayā maruto acchoktau praśravaso maruto acchoktau |
5.41.16c mā no'hirbudhnyo riṣe dhādasmākaṁ bhūdupamātivaniḥ ||
5.41.17a iti cinnu prajāyai paśumatyai devāso vanate martyo va ā devāso vanate martyo vaḥ |
5.41.17c atrā śivāṁ tanvo dhāsimasyā jarāṁ cinme nirṛtirjagrasīta ||
5.41.18a tāṁ vo devāḥ sumatimūrjayantīmiṣamaśyāma vasavaḥ śasā goḥ |
5.41.18c sā naḥ sudānurmṛḻayantī devī prati dravantī suvitāya gamyāḥ ||
5.41.19a abhi na iḻā yūthasya mātā smannadībhirurvaśī vā gṛṇātu |
5.41.19c urvaśī vā bṛhaddivā gṛṇānābhyūrṇvānā prabhṛthasyāyoḥ ||
5.41.20a siṣaktu na ūrjavyasya puṣṭeḥ ||
sisaktu | naḥ | ūrjavyasya | puṣṭeḥ ||5.41.20||
pra | śam-tamā | varuṇam | dīdhitī | gīḥ | mitram | bhagam | aditim | nūnam | aśyāḥ |
pṛṣat-yoniḥ | pañca-hotā | śṛṇotu | atūrta-panthāḥ | asuraḥ | mayaḥ-bhuḥ ||5.42.1||
prati | me | stomam | aditiḥ | jagṛbhyāt | sūnum | na | mātā | hṛdyam | su-śevam |
brahma | priyam | deva-hitam | yat | asti | aham | mitre | varuṇe | yat | mayaḥ-bhuḥ ||5.42.2||
ut | īraya | kavi-tamam | kavīnām | unatta | enam | abhi | madhvā | ghṛtena |
saḥ | naḥ | vasūni | pra-yatā | hitāni | candrāṇi | devaḥ | savitā | suvāti ||5.42.3||
sam | indra | naḥ | manasā | neṣi | gobhiḥ | sam | sūri-bhiḥ | hari-vaḥ | sam | svasti |
sam | brahmaṇā | deva-hitam | yat | asti | sam | devānām | su-matyā | yajñiyānām ||5.42.4||
devaḥ | bhagaḥ | savitā | rāyaḥ | aṁśaḥ | indraḥ | vṛtrasya | sam-jitaḥ | dhanānām |
ṛbhukṣāḥ | vājaḥ | uta | vā | puram-dhiḥ | avantu | naḥ | amṛtāsaḥ | turāsaḥ ||5.42.5||
marutvataḥ | aprati-itasya | jiṣṇoḥ | ajūryataḥ | pra | bravāma | kṛtāni |
na | te | pūrve | magha-van | na | aparāsaḥ | na | vīryam | nūtanaḥ | kaḥ | cana | āpa ||5.42.6||
upa | stuhi | prathamam | ratna-dheyam | bṛhaspatim | sanitāram | dhanānām |
yaḥ | śaṁsate | stuvate | śam-bhaviṣṭhaḥ | puru-vasuḥ | ā-gamat | johuvānam ||5.42.7||
tava | ūti-bhiḥ | sacamānāḥ | ariṣṭāḥ | bṛhaspate | magha-vānaḥ | su-vīrāḥ |
ye | aśva-dāḥ | uta | vā | santi | go-dāḥ | ye | vastra-dāḥ | su-bhagāḥ | teṣu | rāyaḥ ||5.42.8||
vi-sarmāṇam | kṛṇuhi | vittam | eṣām | ye | bhuñjate | apṛṇantaḥ | naḥ | ukthaiḥ |
apa-vratān | pra-save | vavṛdhānān | brahma-dviṣaḥ | sūryāt | yavayasva ||5.42.9||
yaḥ | ohate | rakṣasaḥ | deva-vītau | acakrebhiḥ | tam | marutaḥ | ni | yāta |
yaḥ | vaḥ | śamīm | śaśamānasya | nindāt | tucchyān | kāmān | karate | sisvidānaḥ ||5.42.10||
tam | ūm̐ iti | stuhi | yaḥ | su-iṣuḥ | su-dhanvā | yaḥ | viśvasya | kṣayati | bheṣajasya |
yakṣva | mahe | saumanasāya | rudram | namaḥ-bhiḥ | devam | asuram | duvasya ||5.42.11||
damūnasaḥ | apasaḥ | ye | su-hastāḥ | vṛṣṇaḥ | patnīḥ | nadyaḥ | vibhva-taṣṭāḥ |
sarasvatī | bṛhat-divā | uta | rākā | daśasyantīḥ | varivasyantu | śubhrāḥ ||5.42.12||
pra | su | mahe | su-śaraṇāya | medhām | giram | bhare | navyasīm | jāyamānām |
yaḥ | āhanāḥ | duhituḥ | vakṣaṇāsu | rūpā | minānaḥ | akṛṇot | idam | naḥ ||5.42.13||
pra | su-stutiḥ | stanayantam | ruvantam | iḻaḥ | patim | jaritaḥ | nūnam | aśyāḥ |
yaḥ | abdi-mān | udani-mān | iyarti | pra | vi-dyutā | rodasī iti | ukṣamāṇaḥ ||5.42.14||
eṣaḥ | stomaḥ | mārutam | śardhaḥ | accha | rudrasya | sūnūn | yuvanyūn | ut | aśyāḥ |
kāmaḥ | rāye | havate | mā | svasti | upa | stuhi | pṛṣat-aśvān | ayāsaḥ ||5.42.15||
pra | eṣaḥ | stomaḥ | pṛthivīm | antarikṣam | vanaspatīn | oṣadhīḥ | rāye | aśyāḥ |
devaḥ-devaḥ | su-havaḥ | bhūtu | mahyam | mā | naḥ | mātā | pṛthivī | duḥ-matau | dhāt ||5.42.16||
5.42.18a samaśvinoravasā nūtanena mayobhuvā supraṇītī gamema |
5.42.18c ā no rayiṁ vahatamota vīrānā viśvānyamṛtā saubhagāni ||
5.43.1a ā dhenavaḥ payasā tūrṇyarthā amardhantīrupa no yantu madhvā |
5.43.1c maho rāye bṛhatīḥ sapta vipro mayobhuvo jaritā johavīti ||
5.43.2a ā suṣṭutī namasā vartayadhyai dyāvā vājāya pṛthivī amṛdhre |
5.43.2c pitā mātā madhuvacāḥ suhastā bharebhare no yaśasāvaviṣṭām ||
5.43.3a adhvaryavaścakṛvāṁso madhūni pra vāyave bharata cāru śukram |
5.43.3c hoteva naḥ prathamaḥ pāhyasya deva madhvo rarimā te madāya ||
5.43.4a daśa kṣipo yuñjate bāhū adriṁ somasya yā śamitārā suhastā |
5.43.4c madhvo rasaṁ sugabhastirgiriṣṭhāṁ caniścadadduduhe śukramaṁśuḥ ||
5.43.5a asāvi te jujuṣāṇāya somaḥ kratve dakṣāya bṛhate madāya |
5.43.5c harī rathe sudhurā yoge arvāgindra priyā kṛṇuhi hūyamānaḥ ||
5.43.6a ā no mahīmaramatiṁ sajoṣā gnāṁ devīṁ namasā rātahavyām |
5.43.6c madhormadāya bṛhatīmṛtajñāmāgne vaha pathibhirdevayānaiḥ ||
5.43.7a añjanti yaṁ prathayanto na viprā vapāvantaṁ nāgninā tapantaḥ |
5.43.7c piturna putra upasi preṣṭha ā gharmo agnimṛtayannasādi ||
5.43.8a acchā mahī bṛhatī śaṁtamā gīrdūto na gantvaśvinā huvadhyai |
5.43.8c mayobhuvā sarathā yātamarvāggantaṁ nidhiṁ dhuramāṇirna nābhim ||
5.43.9a pra tavyaso namaüktiṁ turasyāhaṁ pūṣṇa uta vāyoradikṣi |
5.43.9c yā rādhasā coditārā matīnāṁ yā vājasya draviṇodā uta tman ||
5.43.10a ā nāmabhirmaruto vakṣi viśvānā rūpebhirjātavedo huvānaḥ |
5.43.10c yajñaṁ giro jarituḥ suṣṭutiṁ ca viśve ganta maruto viśva ūtī ||
5.43.11a ā no divo bṛhataḥ parvatādā sarasvatī yajatā gantu yajñam |
5.43.11c havaṁ devī jujuṣāṇā ghṛtācī śagmāṁ no vācamuśatī śṛṇotu ||
5.43.12a ā vedhasaṁ nīlapṛṣṭhaṁ bṛhantaṁ bṛhaspatiṁ sadane sādayadhvam |
5.43.12c sādadyoniṁ dama ā dīdivāṁsaṁ hiraṇyavarṇamaruṣaṁ sapema ||
5.43.13a ā dharṇasirbṛhaddivo rarāṇo viśvebhirgantvomabhirhuvānaḥ |
5.43.13c gnā vasāna oṣadhīramṛdhrastridhātuśṛṅgo vṛṣabho vayodhāḥ ||
5.43.14a mātuṣpade parame śukra āyorvipanyavo rāspirāso agman |
5.43.14c suśevyaṁ namasā rātahavyāḥ śiśuṁ mṛjantyāyavo na vāse ||
5.43.15a bṛhadvayo bṛhate tubhyamagne dhiyājuro mithunāsaḥ sacanta |
5.43.15c devodevaḥ suhavo bhūtu mahyaṁ mā no mātā pṛthivī durmatau dhāt ||
5.43.16a urau devā anibādhe syāma ||
urau | devāḥ | ani-bādhe | syāma ||5.43.16||
sam | aśvinoḥ | avasā | nūtanena | mayaḥ-bhuvā | su-pranītī | gamema |
ā | naḥ | rayim | vahatam | ā | uta | vīrān | ā | viśvāni | amṛtā | saubhagāni ||5.43.17||
tam | pratna-thā | pūrva-thā | viśva-thā | im-athā | jyeṣṭha-tātim | barhi-sadam | svaḥ-vidam |
pratīcīnam | vṛjanam | dohase | girā | āśum | jayantam | anu | yāsu | vardhase ||5.44.1||
śriye | su-dṛśīḥ | uparasya | yāḥ | svaḥ | vi-rocamānaḥ | kakubhām | acodate |
su-gopāḥ | asi | na | dabhāya | sukrato iti su-krato | paraḥ | māyābhiḥ | ṛte | āsa | nāma | te ||5.44.2||
atyam | haviḥ | sacate | sat | ca | dhātu | ca | ariṣṭa-gātuḥ | saḥ | hotā | sahaḥ-bhariḥ |
pra-sarsrāṇaḥ | anu | barhiḥ | vṛṣā | śiśuḥ | madhye | yuvā | ajaraḥ | vi-sruhā | hitaḥ ||5.44.3||
pra | vaḥ | ete | su-yujaḥ | yāman | iṣṭaye | nīcīḥ | amuṣmai | yamyaḥ | ṛta-vṛdhaḥ |
suyantu-bhiḥ | sarva-śāsaiḥ | abhīśu-bhiḥ | kriviḥ | nāmāni | pravaṇe | muṣāyati ||5.44.4||
sam-jarbhurāṇaḥ | taru-bhiḥ | sute-gṛbham | vayākinam | citta-garbhāsu | su-svaruḥ |
dhāra-vākeṣu | ṛju-gātha | śobhase | vardhasva | patnīḥ | abhi | jīvaḥ | adhvare ||5.44.5||
yādṛk | eva | dadṛśe | tādṛk | ucyate | sam | chāyayā | dadhire | sidhrayā | ap-su | ā |
mahīm | asmabhyam | uru-sām | uru | jrayaḥ | bṛhat | su-vīram | anapa-cyutam | sahaḥ ||5.44.6||
veti | agruḥ | jani-vān | vai | ati | spṛdhaḥ | sa-maryatā | manasā | sūryaḥ | kaviḥ |
ghraṁsam | rakṣantam | pari | viśvataḥ | gayam | asmākam | śarma | vanavat | sva-vasuḥ ||5.44.7||
jyāyāṁsam | asya | yatunasya | ketunā | ṛṣi-svaram | carati | yāsu | nāma | te |
yādṛśmin | dhāyi | tam | apasyayā | vidat | yaḥ | ūm̐ iti | svayam | vahate | saḥ | aram | karat ||5.44.8||
samudram | āsām | ava | tasthe | agrimā | na | riṣyati | savanam | yasmin | ā-yatā |
atra | na | hārdi | kravaṇasya | rejate | yatra | matiḥ | vidyate | pūta-bandhanī ||5.44.9||
saḥ | hi | kṣatrasya | manasasya | citti-bhiḥ | eva-vadasya | yajatasya | sadhreḥ |
ava-tsārasya | spṛṇavāma | raṇva-bhiḥ | śaviṣṭham | vājam | viduṣā | cit | ardhyam ||5.44.10||
śyenaḥ | āsām | aditiḥ | kakṣyaḥ | madaḥ | viśva-vārasya | yajatasya | māyinaḥ |
sam | anyam-anyam | arthayanti | etave | viduḥ | vi-sāṇam | pari-pānam | anti | te ||5.44.11||
sadā-pṛṇaḥ | yajataḥ | vi | dviṣaḥ | vadhīt | bāhu-vṛktaḥ | śruta-vit | taryaḥ | vaḥ | sacā |
ubhā | saḥ | varā | prati | eti | bhāti | ca | yat | īm | gaṇam | bhajate | suprayāva-bhiḥ ||5.44.12||
sutam-bharaḥ | yajamānasya | sat-patiḥ | viśvāsām | ūdhaḥ | saḥ | dhiyām | ut-añcanaḥ |
bharat | dhenuḥ | rasa-vat | śiśriye | payaḥ | anu-bruvāṇaḥ | adhi | eti | na | svapan ||5.44.13||
yaḥ | jāgāra | tam | ṛcaḥ | kāmayante | yaḥ | jāgāra | tam | ūm̐ iti | sāmāni | yanti |
yaḥ | jāgāra | tam | ayam | somaḥ | āha | tava | aham | asmi | sakhye | ni-okāḥ ||5.44.14||
agniḥ | jāgāra | tam | ṛcaḥ | kāmayante | agniḥ | jāgāra | tam | ūm̐ iti | sāmāni | yanti |
agniḥ | jāgāra | tam | ayam | somaḥ | āha | tava | aham | asmi | sakhye | ni-okāḥ ||5.44.15||
vidāḥ | divaḥ | vi-syan | adrim | ukthaiḥ | ā-yatyāḥ | uṣasaḥ | arcinaḥ | guḥ |
apa | avṛta | vrajinīḥ | ut | svaḥ | gāt | vi | duraḥ | mānuṣīḥ | devaḥ | āvarityāvaḥ ||5.45.1||
vi | sūryaḥ | amatim | na | śriyam | sāt | ā | ūrvāt | gavām | mātā | jānatī | gāt |
dhanva-arṇasaḥ | nadyaḥ | khādaḥ-arṇāḥ | sthūṇā-iva | su-mitā | dṛṁhata | dyauḥ ||5.45.2||
asmai | ukthāya | parvatasya | garbhaḥ | mahīnām | januṣe | pūrvyāya |
vi | parvataḥ | jihīta | sādhata | dyauḥ | ā-vivāsantaḥ | dasayanta | bhūma ||5.45.3||
su-uktebhiḥ | vaḥ | vacaḥ-bhiḥ | deva-juṣṭaiḥ | indrā | nu | agnī iti | avase | huvadhyai |
ukthebhiḥ | hi | sma | kavayaḥ | su-yajñāḥ | ā-vivāsantaḥ | marutaḥ | yajanti ||5.45.4||
eto iti | nu | adya | su-dhyaḥ | bhavāma | pra | ducchunāḥ | minavāma | varīyaḥ |
āre | dveṣāṁsi | sanutaḥ | dadhāma | ayāma | prāñcaḥ | yajamānam | accha ||5.45.5||
ā | ita | dhiyam | kṛṇavāma | sakhāyaḥ | apa | yā | mātā | ṛṇuta | vrajam | goḥ |
yayā | manuḥ | viśi-śipram | jigāya | yayā | vaṇik | vaṅkuḥ | āpa | purīṣam ||5.45.6||
anūnot | atra | hasta-yataḥ | adriḥ | ārcan | yena | daśa | māsaḥ | nava-gvāḥ |
ṛtam | yatī | saramā | gāḥ | avindat | viśvāni | satyā | aṅgirāḥ | cakāra ||5.45.7||
viśve | asyāḥ | vi-uṣi | māhināyāḥ | sam | yat | gobhiḥ | aṅgirasaḥ | navanta |
utsaḥ | āsām | parame | sadha-sthe | ṛtasya | pathā | saramā | vidat | gāḥ ||5.45.8||
ā | sūryaḥ | yātu | sapta-aśvaḥ | kṣetram | yat | asya | urviyā | dīrgha-yāthe |
raghuḥ | śyenaḥ | patayat | andhaḥ | accha | yuvā | kaviḥ | dīdayat | goṣu | gacchan ||5.45.9||
ā | sūryaḥ | aruhat | śukram | arṇaḥ | ayukta | yat | haritaḥ | vīta-pṛṣṭhāḥ |
udnā | na | nāvam | anayanta | dhīrāḥ | ā-śṛṇvatīḥ | āpaḥ | arvāk | atiṣṭhan ||5.45.10||
dhiyam | vaḥ | ap-su | dadhiṣe | svaḥ-sām | yayā | ataran | daśa | māsaḥ | nava-gvāḥ |
ayā | dhiyā | syāma | deva-gopāḥ | ayā | dhiyā | tuturyāma | ati | aṁhaḥ ||5.45.11||
hayaḥ | na | vidvān | ayuji | svayam | dhuri | tām | vahāmi | pra-taraṇīm | avasyuvam |
na | asyāḥ | vaśmi | vi-mucam | na | ā-vṛtam | punaḥ | vidvān | pathaḥ | puraḥ-etā | ṛju | neṣati ||5.46.1||
agne | indra | varuṇa | mitra | devāḥ | śardhaḥ | pra | yanta | māruta | uta | viṣṇo iti |
ubhā | nāsatyā | rudraḥ | adha | gnāḥ | pūṣā | bhagaḥ | sarasvatī | juṣanta ||5.46.2||
indrāgnī iti | mitrāvaruṇā | aditim | svariti svaḥ | pṛthivīm | dyām | marutaḥ | parvatān | apaḥ |
huve | viṣṇum | pūṣaṇam | brahmaṇaḥ | patim | bhagam | nu | śaṁsam | savitāram | ūtaye ||5.46.3||
uta | naḥ | viṣṇuḥ | uta | vātaḥ | asridhaḥ | draviṇaḥ-dāḥ | uta | somaḥ | mayaḥ | karat |
uta | ṛbhavaḥ | uta | rāye | naḥ | aśvinā | uta | tvaṣṭā | uta | vi-bhvā | anu | maṁsate ||5.46.4||
uta | tyat | naḥ | mārutam | śardhaḥ | ā | gamat | divi-kṣayam | yajatam | barhiḥ | ā-sade |
bṛhaspatiḥ | śarma | pūṣā | uta | naḥ | yamat | varūthyam | varuṇaḥ | mitraḥ | aryamā ||5.46.5||
uta | tye | naḥ | parvatāsaḥ | su-śastayaḥ | su-dītayaḥ | nadyaḥ | trāmaṇe | bhuvan |
bhagaḥ | vi-bhaktā | śavasā | avasā | ā | gamat | uru-vyacāḥ | aditiḥ | śrotu | me | havam ||5.46.6||
devānām | patnīḥ | uśatīḥ | avantu | naḥ | pra | avantu | naḥ | tujaye | vāja-sātaye |
yāḥ | pārthivāsaḥ | yāḥ | apām | api | vrate | tāḥ | naḥ | devīḥ | su-havāḥ | śarma | yacchata ||5.46.7||
uta | gnāḥ | vyantu | deva-patnīḥ | indrāṇī | agnāyī | aśvinī | rāṭ |
ā | rodasī iti | varuṇānī | śṛṇotu | vyantu | devīḥ | yaḥ | ṛtuḥ | janīnām ||5.46.8||
pra-yuñjatī | divaḥ | eti | bruvāṇā | mahī | mātā | duhituḥ | bodhayantī |
ā-vivāsantī | yuvatiḥ | manīṣā | pitṛ-bhyaḥ | ā | sadane | johuvānā ||5.47.1||
ajirāsaḥ | tat-apaḥ | īyamānāḥ | ātasthi-vāṁsaḥ | amṛtasya | nābhim |
anantāsaḥ | uravaḥ | viśvataḥ | sīm | pari | dyāvāpṛthivī iti | yanti | panthāḥ ||5.47.2||
ukṣā | samudraḥ | aruṣaḥ | su-parṇaḥ | pūrvasya | yonim | pituḥ | ā | viveśa |
madhye | divaḥ | ni-hitaḥ | pṛśniḥ | aśmā | vi | cakrame | rajasaḥ | pāti | antau ||5.47.3||
catvāraḥ | īm | bibhrati | kṣema-yantaḥ | daśa | garbham | carase | dhāpayante |
tri-dhātavaḥ | paramāḥ | asya | gāvaḥ | divaḥ | caranti | pari | sadyaḥ | antān ||5.47.4||
idam | vapuḥ | ni-vacanam | janāsaḥ | caranti | yat | nadyaḥ | tasthuḥ | āpaḥ |
dve iti | yat | īm | bibhṛtaḥ | mātuḥ | anye iti | iha-iha | jāte iti | yamyā | sabandhū iti sa-bandhū ||5.47.5||
vi | tanvate | dhiyaḥ | asmai | apāṁsi | vastrā | putrāya | mātaraḥ | vayanti |
upa-prakṣe | vṛṣaṇaḥ | modamānāḥ | divaḥ | pathā | vadhvaḥ | yanti | accha ||5.47.6||
tat | astu | mitrāvaruṇā | tat | agne | śam | yoḥ | asmabhyam | idam | astu | śastam |
aśīmahi | gādham | uta | prati-sthām | namaḥ | dive | bṛhate | sadanāya ||5.47.7||
kat | ūm̐ iti | priyāya | dhāmne | manāmahe | sva-kṣatrāya | sva-yaśase | mahe | vayam |
ā-menyasya | rajasaḥ | yat | abhre | ā | apaḥ | vṛṇānā | vi-tanoti | māyinī ||5.48.1||
tāḥ | atnata | vayunam | vīra-vakṣaṇam | samānyā | vṛtayā | viśvam | ā | rajaḥ |
apo iti | apācīḥ | aparāḥ | apa | ījate | pra | pūrvābhiḥ | tirate | deva-yuḥ | janaḥ ||5.48.2||
ā | grāva-bhiḥ | ahanyebhiḥ | aktu-bhiḥ | variṣṭham | vajram | ā | jigharti | māyini |
śatam | vā | yasya | pra-caran | sve | dame | sam-vartayantaḥ | vi | ca | vartayan | ahā ||5.48.3||
tām | asya | rītim | paraśoḥ-iva | prati | anīkam | akhyam | bhuje | asya | varpasaḥ |
sacā | yadi | pitumantam-iva | kṣayam | ratnam | dadhāti | bhara-hūtaye | viśe ||5.48.4||
saḥ | jihvayā | catuḥ-anīkaḥ | ṛñjate | cāru | vasānaḥ | varuṇaḥ | yatan | arim |
na | tasya | vidma | puruṣatvatā | vayam | yataḥ | bhagaḥ | savitā | dāti | vāryam ||5.48.5||
devam | vaḥ | adya | savitāram | ā | īṣe | bhagam | ca | ratnam | vi-bhajantam | āyoḥ |
ā | vām | narā | puru-bhujā | vavṛtyām | dive-dive | cit | aśvinā | sakhi-yan ||5.49.1||
prati | pra-yānam | asurasya | vidvān | su-uktaiḥ | devam | savitāram | duvasya |
upa | bruvīta | namasā | vi-jānan | jyeṣṭham | ca | ratnam | vi-bhajantam | āyoḥ ||5.49.2||
adatra-yā | dayate | vāryāṇi | pūṣā | bhagaḥ | aditiḥ | vaste | usraḥ |
indraḥ | viṣṇuḥ | varuṇaḥ | mitraḥ | agniḥ | ahāni | bhadrā | janayanta | dasmāḥ ||5.49.3||
tat | naḥ | anarvā | savitā | varūtham | tat | sindhavaḥ | iṣayantaḥ | anu | gman |
upa | yat | voce | adhvarasya | hotā | rāyaḥ | syāma | patayaḥ | vāja-ratnāḥ ||5.49.4||
pra | ye | vasu-bhyaḥ | īvat | ā | namaḥ | duḥ | ye | mitre | varuṇe | sūkta-vācaḥ |
ava | etu | abhvam | kṛṇuta | varīyaḥ | divaḥpṛthivyoḥ | avasā | madema ||5.49.5||
viśvaḥ | devasya | netuḥ | martaḥ | vurīta | sakhyam |
viśvaḥ | rāye | iṣudhyati | dyumnam | vṛṇīta | puṣyase ||5.50.1||
te | te | deva | netaḥ | ye | ca | imān | anu-śase |
te | rāyā | te | hi | ā-pṛce | sacemahi | sacathyaiḥ ||5.50.2||
ataḥ | naḥ | ā | nṝn | atithīn | ataḥ | patnīḥ | daśasyata |
āre | viśvam | pathe-sthām | dviṣaḥ | yuyotu | yuyuviḥ ||5.50.3||
yatra | vahniḥ | abhi-hitaḥ | dudravat | droṇyaḥ | paśuḥ |
nṛ-manāḥ | vīra-pastyaḥ | arṇā | dhīrā-iva | sanitā ||5.50.4||
eṣaḥ | te | deva | netariti | rathaḥpatiḥ | śam | rayiḥ |
śam | rāye | śam | svastaye | iṣaḥ-stutaḥ | manāmahe | deva-stutaḥ | manāmahe ||5.50.5||
agne | sutasya | pītaye | viśvaiḥ | ūmebhiḥ | ā | gahi |
devebhiḥ | havya-dātaye ||5.51.1||
ṛta-dhītayaḥ | ā | gata | satya-dharmāṇaḥ | adhvaram |
agneḥ | pibata | jihvayā ||5.51.2||
viprebhiḥ | vipra | santya | prātaryāva-bhiḥ | ā | gahi |
devebhiḥ | soma-pītaye ||5.51.3||
ayam | somaḥ | camū iti | sutaḥ | amatre | pari | sicyate |
priyaḥ | indrāya | vāyave ||5.51.4||
vāyo iti | ā | yāhi | vītaye | juṣāṇaḥ | havya-dātaye |
piba | sutasya | andhasaḥ | abhi | prayaḥ ||5.51.5||
indraḥ | ca | vāyo iti | eṣām | sutānām | pītim | arhathaḥ |
tān | juṣethām | arepasau | abhi | prayaḥ ||5.51.6||
sutāḥ | indrāya | vāyave | somāsaḥ | dadhi-āśiraḥ |
nimnam | na | yanti | sindhavaḥ | abhi | prayaḥ ||5.51.7||
sa-jūḥ | viśvebhiḥ | devebhiḥ | aśvi-bhyām | uṣasā | sa-jūḥ |
ā | yāhi | agne | atri-vat | sute | raṇa ||5.51.8||
sa-jūḥ | mitrāvaruṇābhyām | sa-jūḥ | somena | viṣṇunā |
ā | yāhi | agne | atri-vat | sute | raṇa ||5.51.9||
sa-jūḥ | ādityaiḥ | vasu-bhiḥ | sa-jūḥ | indreṇa | vāyunā |
ā | yāhi | agne | atri-vat | sute | raṇa ||5.51.10||
svasti | naḥ | mimītām | aśvinā | bhagaḥ | svasti | devī | aditiḥ | anarvaṇaḥ |
svasti | pūṣā | asuraḥ | dadhātu | naḥ | svasti | dyāvāpṛthivī iti | su-cetunā ||5.51.11||
svastaye | vāyum | upa | bravāmahai | somam | svasti | bhuvanasya | yaḥ | patiḥ |
bṛhaspatim | sarva-gaṇam | svastaye | svastaye | ādityāsaḥ | bhavantu | naḥ ||5.51.12||
viśve | devāḥ | naḥ | adya | svastaye | vaiśvānaraḥ | vasuḥ | agniḥ | svastaye |
devāḥ | avantu | ṛbhavaḥ | svastaye | svasti | naḥ | rudraḥ | pātu | aṁhasaḥ ||5.51.13||
svasti | mitrāvaruṇā | svasti | pathye | revati |
svasti | naḥ | indraḥ | ca | agniḥ | ca | svasti | naḥ | adite | kṛdhi ||5.51.14||
svasti | panthām | anu | carema | sūryācandramasau-iva |
punaḥ | dadatā | aghnatā | jānatā | sam | gamemahi ||5.51.15||
pra | śyāva-aśva | dhṛṣṇu-yā | arca | marut-bhiḥ | ṛkva-bhiḥ |
ye | adrogham | anu-svadham | śravaḥ | madanti | yajñiyāḥ ||5.52.1||
te | hi | sthirasya | śavasaḥ | sakhāyaḥ | santi | dhṛṣṇu-yā |
te | yāman | ā | dhṛṣat-vinaḥ | tmanā | pānti | śaśvataḥ ||5.52.2||
te | spandrāsaḥ | na | ukṣaṇaḥ | ati | skandanti | śarvarīḥ |
marutām | adha | mahaḥ | divi | kṣamā | ca | manmahe ||5.52.3||
marut-su | vaḥ | dadhīmahi | stomam | yajñam | ca | dhṛṣṇu-yā |
viśve | ye | mānuṣā | yugā | pānti | martyam | riṣaḥ ||5.52.4||
arhantaḥ | ye | su-dānavaḥ | naraḥ | asāmi-śavasaḥ |
pra | yajñam | yajñiyebhyaḥ | divaḥ | arca | marut-bhyaḥ ||5.52.5||
ā | rukmaiḥ | ā | yudhā | naraḥ | ṛṣvāḥ | ṛṣṭīḥ | asṛkṣata |
anu | enān | aha | vi-dyutaḥ | marutaḥ | jajjhatīḥ-iva | bhānuḥ | arta | tmanā | divaḥ ||5.52.6||
ye | vavṛdhanta | pārthivāḥ | ye | urau | antarikṣe | ā |
vṛjane | vā | nadīnām | sadha-sthe | vā | mahaḥ | divaḥ ||5.52.7||
śardhaḥ | mārutam | ut | śaṁsa | satya-śavasam | ṛbhvasam |
uta | sma | te | śubhe | naraḥ | pra | spandrāḥ | yujata | tmanā ||5.52.8||
uta | sma | te | paruṣṇyām | ūrṇāḥ | vasata | śundhyavaḥ |
uta | pavyā | rathānām | adrim | bhindanti | ojasā ||5.52.9||
āpathayaḥ | vi-pathayaḥ | antaḥ-pathāḥ | anu-pathāḥ |
etebhiḥ | mahyam | nāma-bhiḥ | yajñam | vi-stāraḥ | ohate ||5.52.10||
adha | naraḥ | ni | ohate | adha | ni-yutaḥ | ohate |
adha | pārāvatāḥ | iti | citrā | rūpāṇi | darśyā ||5.52.11||
chandaḥ-stubhaḥ | kubhanyavaḥ | utsam | ā | kīriṇaḥ | nṛtuḥ |
te | me | ke | cit | na | tāyavaḥ | ūmāḥ | āsan | dṛśi | tviṣe ||5.52.12||
ye | ṛṣvāḥ | ṛṣṭi-vidyutaḥ | kavayaḥ | santi | vedhasaḥ |
tam | ṛṣe | mārutam | gaṇam | namasya | ramaya | girā ||5.52.13||
accha | ṛṣe | mārutam | gaṇam | dānā | mitram | na | yoṣaṇā |
divaḥ | vā | dhṛṣṇavaḥ | ojasā | stutāḥ | dhībhiḥ | iṣaṇyata ||5.52.14||
nu | manvānaḥ | eṣām | devān | accha | na | vakṣaṇā |
dānā | saceta | sūri-bhiḥ | yāma-śrutebhiḥ | añji-bhiḥ ||5.52.15||
pra | ye | me | bandhu-eṣe | gām | vocanta | sūrayaḥ | pṛśnim | vocanta | mātaram |
adha | pitaram | iṣmiṇam | rudram | vocanta | śikvasaḥ ||5.52.16||
sapta | me | sapta | śākinaḥ | ekam-ekā | śatā | daduḥ |
yamunāyām | adhi | śrutam | ut | rādhaḥ | gavyam | mṛje | ni | rādhaḥ | aśvyam | mṛje ||5.52.17||
kaḥ | veda | jānam | eṣām | kaḥ | vā | purā | sumneṣu | āsa | marutām |
yat | yuyujre | kilāsyaḥ ||5.53.1||
ā | etān | ratheṣu | tasthuṣaḥ | kaḥ | śuśrāva | kathā | yayuḥ |
kasmai | sasruḥ | su-dāse | anu | āpayaḥ | iḻābhiḥ | vṛṣṭayaḥ | saha ||5.53.2||
te | me | āhuḥ | ye | ā-yayuḥ | upa | dyu-bhiḥ | vi-bhiḥ | made |
naraḥ | maryāḥ | arepasaḥ | imān | paśyan | iti | stuhi ||5.53.3||
ye | añjiṣu | ye | vāśīṣu | sva-bhānavaḥ | srakṣu | rukmeṣu | khādiṣu |
śrāyāḥ | ratheṣu | dhanva-su ||5.53.4||
yuṣmākam | sma | rathān | anu | mude | dadhe | marutaḥ | jīra-dānavaḥ |
vṛṣṭī | dyāvaḥ | yatīḥ-iva ||5.53.5||
ā | yam | naraḥ | su-dānavaḥ | dadāśuṣe | divaḥ | kośam | acucyavuḥ |
vi | parjanyam | sṛjanti | rodasī iti | anu | dhanvanā | yanti | vṛṣṭayaḥ ||5.53.6||
tatṛdānāḥ | sindhavaḥ | kṣodasā | rajaḥ | pra | sasruḥ | dhenavaḥ | yathā |
syannāḥ | aśvāḥ-iva | adhvanaḥ | vi-mocane | vi | yat | vartante | enyaḥ ||5.53.7||
ā | yāta | marutaḥ | divaḥ | ā | antarikṣāt | amāt | uta |
mā | ava | sthāta | parā-vataḥ ||5.53.8||
mā | vaḥ | rasā | anitabhā | kubhā | krumuḥ | mā | vaḥ | sindhuḥ | ni | rīramat |
mā | vaḥ | pari | sthāt | sarayuḥ | purīṣiṇī | asme iti | it | sumnam | astu | vaḥ ||5.53.9||
tam | vaḥ | śardham | rathānām | tveṣam | gaṇam | mārutam | navyasīnām |
anu | pra | yanti | vṛṣṭayaḥ ||5.53.10||
śardham-śardham | vaḥ | eṣām | vrātam-vrātam | gaṇam-gaṇam | suśasti-bhiḥ |
anu | krāmema | dhīti-bhiḥ ||5.53.11||
kasmai | adya | su-jātāya | rāta-havyāya | pra | yayuḥ |
enā | yāmena | marutaḥ ||5.53.12||
yena | tokāya | tanayāya | dhānyam | bījam | vahadhve | akṣitam |
asmabhyam | tat | dhattana | yat | vaḥ | īmahe | rādhaḥ | viśva-āyu | saubhagam ||5.53.13||
ati | iyāma | nidaḥ | tiraḥ | svasti-bhiḥ | hitvā | avadyam | arātīḥ |
vṛṣṭvī | sam | yoḥ | āpaḥ | usri | bheṣajam | syāma | marutaḥ | saha ||5.53.14||
su-devaḥ | samaha | asati | su-vīraḥ | naraḥ | marutaḥ | saḥ | martyaḥ |
yam | trāyadhve | syāma | te ||5.53.15||
stuhi | bhojān | stuvataḥ | asya | yāmani | raṇan | gāvaḥ | na | yavase |
yataḥ | pūrvān-iva | sakhīn | anu | hvaya | girā | gṛṇīhi | kāminaḥ ||5.53.16||
pra | śardhāya | mārutāya | sva-bhānave | imām | vācam | anaja | parvata-cyute |
gharma-stubhe | divaḥ | ā | pṛṣṭha-yajvane | dyumna-śravase | mahi | nṛmṇam | arcata ||5.54.1||
pra | vaḥ | marutaḥ | taviṣāḥ | udanyavaḥ | vayaḥ-vṛdhaḥ | aśva-yujaḥ | pari-jrayaḥ |
sam | vi-dyutā | dadhati | vāśati | tritaḥ | svaranti | āpaḥ | avanā | pari-jrayaḥ ||5.54.2||
vidyut-mahasaḥ | naraḥ | aśma-didyavaḥ | vāta-tviṣaḥ | marutaḥ | parvata-cyutaḥ |
abda-yā | cit | muhuḥ | ā | hrāduni-vṛtaḥ | stanayat-amāḥ | rabhasāḥ | ut-ojasaḥ ||5.54.3||
vi | aktūn | rudrāḥ | vi | ahāni | śikvasaḥ | vi | antarikṣam | vi | rajāṁsi | dhūtayaḥ |
vi | yat | ajrān | ajatha | nāvaḥ | īm | yathā | vi | duḥ-gāni | marutaḥ | na | aha | riṣyatha ||5.54.4||
tat | vīryam | vaḥ | marutaḥ | mahi-tvanam | dīrgham | tatāna | sūryaḥ | na | yojanam |
etāḥ | na | yāme | agṛbhīta-śociṣaḥ | anaśva-dām | yat | ni | ayātana | girim ||5.54.5||
abhrāji | śardhaḥ | marutaḥ | yat | arṇasam | moṣatha | vṛkṣam | kapanā-iva | vedhasaḥ |
adha | sma | naḥ | aramatim | sa-joṣasaḥ | cakṣuḥ-iva | yantam | anu | neṣatha | su-gam ||5.54.6||
na | saḥ | jīyate | marutaḥ | na | hanyate | na | sredhati | na | vyathate | na | riṣyati |
na | asya | rāyaḥ | upa | dasyanti | na | ūtayaḥ | ṛṣim | vā | yam | rājānam | vā | susūdatha ||5.54.7||
niyutvantaḥ | grāma-jitaḥ | yathā | naraḥ | aryamaṇaḥ | na | marutaḥ | kavandhinaḥ |
pinvanti | utsam | yat | ināsaḥ | asvaran | vi | undanti | pṛthivīm | madhvaḥ | andhasā ||5.54.8||
pravatvatī | iyam | pṛthivī | marut-bhyaḥ | pravatvatī | dyauḥ | bhavati | prayat-bhyaḥ |
pravatvatīḥ | pathyāḥ | antarikṣyāḥ | pravatvantaḥ | parvatāḥ | jīra-dānavaḥ ||5.54.9||
yat | marutaḥ | sa-bharasaḥ | svaḥ-naraḥ | sūrye | ut-ite | madatha | divaḥ | naraḥ |
na | vaḥ | aśvāḥ | śrathayanta | aha | sisrataḥ | sadyaḥ | asya | adhvanaḥ | pāram | aśnutha ||5.54.10||
aṁseṣu | vaḥ | ṛṣṭayaḥ | pat-su | khādayaḥ | vakṣaḥ-su | rukmāḥ | marutaḥ | rathe | śubhaḥ |
agni-bhrājasaḥ | vi-dyutaḥ | gabhastyoḥ | śiprāḥ | śīrṣa-su | vi-tatāḥ | hiraṇyayīḥ ||5.54.11||
tam | nākam | aryaḥ | agṛbhīta-śociṣam | ruśat | pippalam | marutaḥ | vi | dhūnutha |
sam | acyanta | vṛjanā | atitviṣanta | yat | svaranti | ghoṣam | vi-tatam | ṛta-yavaḥ ||5.54.12||
yuṣmā-dattasya | marutaḥ | vi-cetasaḥ | rāyaḥ | syāma | rathyaḥ | vayasvataḥ |
na | yaḥ | yucchati | tiṣyaḥ | yathā | divaḥ | asme iti | raranta | marutaḥ | sahasriṇam ||5.54.13||
yūyam | rayim | marutaḥ | spārha-vīram | yūyam | ṛṣim | avatha | sāma-vipram |
yūyam | arvantam | bharatāya | vājam | yūyam | dhattha | rājānam | śruṣṭi-mantam ||5.54.14||
tat | vaḥ | yāmi | draviṇam | sadyaḥ-ūtayaḥ | yena | svaḥ | na | tatanāma | nṝn | abhi |
idam | su | me | marutaḥ | haryata | vacaḥ | yasya | tarema | tarasā | śatam | himāḥ ||5.54.15||
pra-yajyavaḥ | marutaḥ | bhrājat-ṛṣṭayaḥ | bṛhat | vayaḥ | dadhire | rukma-vakṣasaḥ |
īyante | aśvaiḥ | su-yamebhiḥ | āśu-bhiḥ | śubham | yātām | anu | rathāḥ | avṛtsata ||5.55.1||
svayam | dadhidhve | taviṣīm | yathā | vida | bṛhat | mahāntaḥ | urviyā | vi | rājatha |
uta | antarikṣam | mamire | vi | ojasā | śubham | yātām | anu | rathāḥ | avṛtsata ||5.55.2||
sākam | jātāḥ | su-bhvaḥ | sākam | ukṣitāḥ | śriye | cit | ā | pra-taram | vavṛdhuḥ | naraḥ |
vi-rokiṇaḥ | sūryasya-iva | raśmayaḥ | śubham | yātām | anu | rathāḥ | avṛtsata ||5.55.3||
ā-bhūṣeṇyam | vaḥ | marutaḥ | mahi-tvanam | didṛkṣeṇyam | sūryasya-iva | cakṣaṇam |
uto iti | asmān | amṛta-tve | dadhātana | śubham | yātām | anu | rathāḥ | avṛtsata ||5.55.4||
ut | īrayatha | marutaḥ | samudrataḥ | yūyam | vṛṣṭim | varṣayatha | purīṣiṇaḥ |
na | vaḥ | dasrā | upa | dasyanti | dhenavaḥ | śubham | yātām | anu | rathāḥ | avṛtsata ||5.55.5||
yat | aśvān | dhūḥ-su | pṛṣatīḥ | ayugdhvam | hiraṇyayān | prati | atkān | amugdhvam |
viśvāḥ | it | spṛdhaḥ | marutaḥ | vi | asyatha | śubham | yātām | anu | rathāḥ | avṛtsata ||5.55.6||
na | parvatāḥ | na | nadyaḥ | varanta | vaḥ | yatra | acidhvam | marutaḥ | gacchatha | it | ūm̐ iti | tat |
uta | dyāvāpṛthivī iti | yāthana | pari | śubham | yātām | anu | rathāḥ | avṛtsata ||5.55.7||
yat | pūrvyam | marutaḥ | yat | ca | nūtanam | yat | udyate | vasavaḥ | yat | ca | śasyate |
viśvasya | tasya | bhavatha | navedasaḥ | śubham | yātām | anu | rathāḥ | avṛtsata ||5.55.8||
mṛḻata | naḥ | marutaḥ | mā | vadhiṣṭana | asmabhyam | śarma | bahulam | vi | yantana |
adhi | stotrasya | sakhyasya | gātana | śubham | yātām | anu | rathāḥ | avṛtsata ||5.55.9||
yūyam | asmān | nayata | vasyaḥ | accha | niḥ | aṁhati-bhyaḥ | marutaḥ | gṛṇānāḥ |
juṣadhvam | naḥ | havya-dātim | yajatrāḥ | vayam | syāma | patayaḥ | rayīṇām ||5.55.10||
agne | śardhantam | ā | gaṇam | piṣṭam | rukmebhiḥ | añji-bhiḥ |
viśaḥ | adya | marutām | ava | hvaye | divaḥ | cit | rocanāt | adhi ||5.56.1||
yathā | cit | manyase | hṛdā | tat | it | me | jagmuḥ | ā-śasaḥ |
ye | te | nediṣṭham | havanāni | ā-gaman | tān | vardha | bhīma-saṁdṛśaḥ ||5.56.2||
mīḻhuṣmatī-iva | pṛthivī | parā-hatā | madantī | eti | asmat | ā |
ṛkṣaḥ | na | vaḥ | marutaḥ | śimī-vān | amaḥ | dudhraḥ | gauḥ-iva | bhīma-yuḥ ||5.56.3||
ni | ye | riṇanti | ojasā | vṛthā | gāvaḥ | na | duḥ-dhuraḥ |
aśmānam | cit | svaryam | parvatam | girim | pra | cyavayanti | yāma-bhiḥ ||5.56.4||
ut | tiṣṭha | nūnam | eṣām | stomaiḥ | sam-ukṣitānām |
marutām | puru-tamam | apūrvyam | gavām | sargam-iva | hvaye ||5.56.5||
yuṅgdhvam | hi | aruṣīḥ | rathe | yuṅgdhvam | ratheṣu | rohitaḥ |
yuṅgdhvam | harī iti | ajirā | dhuri | voḻhave | vahiṣṭhā | dhuri | voḻhave ||5.56.6||
uta | syaḥ | vājī | aruṣaḥ | tuvi-svaṇiḥ | iha | sma | dhāyi | darśataḥ |
mā | vaḥ | yāmeṣu | marutaḥ | ciram | karat | pra | tam | ratheṣu | codata ||5.56.7||
ratham | nu | mārutam | vayam | śravasyum | ā | huvāmahe |
ā | yasmin | tasthau | su-raṇāni | bibhratī | sacā | marut-su | rodasī ||5.56.8||
tam | vaḥ | śardham | rathe-śubham | tveṣam | panasyum | ā | huve |
yasmin | su-jātā | su-bhagā | mahīyate | sacā | marut-su | mīḻhuṣī ||5.56.9||
ā | rudrāsaḥ | indra-vantaḥ | sa-joṣasaḥ | hiraṇya-rathāḥ | suvitāya | gantana |
iyam | vaḥ | asmat | prati | haryate | matiḥ | tṛṣṇa-je | na | divaḥ | utsāḥ | udanyave ||5.57.1||
vāśī-mantaḥ | ṛṣṭi-mantaḥ | manīṣiṇaḥ | su-dhanvānaḥ | iṣu-mantaḥ | niṣaṅgiṇaḥ |
su-aśvāḥ | stha | su-rathāḥ | pṛśni-mātaraḥ | su-āyudhāḥ | marutaḥ | yāthana | śubham ||5.57.2||
dhūnutha | dyām | parvatān | dāśuṣe | vasu | ni | vaḥ | vanā | jihate | yāmanaḥ | bhiyā |
kopayatha | pṛthivīm | pṛśni-mātaraḥ | śubhe | yat | ugrāḥ | pṛṣatīḥ | ayugdhvam ||5.57.3||
vāta-tviṣaḥ | marutaḥ | varṣa-nirnijaḥ | yamāḥ-iva | su-sadṛśaḥ | su-peśasaḥ |
piśaṅga-aśvāḥ | aruṇa-aśvāḥ | arepasaḥ | pra-tvakṣasaḥ | mahinā | dyauḥ-iva | uravaḥ ||5.57.4||
puru-drapsāḥ | añji-mantaḥ | su-dānavaḥ | tveṣa-saṁdṛśaḥ | anavabhra-rādhasaḥ |
su-jātāsaḥ | januṣā | rukma-vakṣasaḥ | divaḥ | arkāḥ | amṛtam | nāma | bhejire ||5.57.5||
ṛṣṭayaḥ | vaḥ | marutaḥ | aṁsayoḥ | adhi | sahaḥ | ojaḥ | bāhvoḥ | vaḥ | balam | hitam |
nṛmṇā | śīrṣa-su | āyudhā | ratheṣu | vaḥ | viśvā | vaḥ | śrīḥ | adhi | tanūṣu | pipiśe ||5.57.6||
go-mat | aśva-vat | ratha-vat | su-vīram | candra-vat | rādhaḥ | marutaḥ | dada | naḥ |
pra-śastim | naḥ | kṛṇuta | rudriyāsaḥ | bhakṣīya | vaḥ | avasaḥ | daivyasya ||5.57.7||
haye | naraḥ | marutaḥ | mṛḻata | naḥ | tuvi-maghāsaḥ | amṛtāḥ | ṛta-jñāḥ |
satya-śrutaḥ | kavayaḥ | yuvānaḥ | bṛhat-girayaḥ | bṛhat | ukṣamāṇāḥ ||5.57.8||
tam | ūm̐ iti | nūnam | taviṣī-mantam | eṣām | stuṣe | gaṇam | mārutam | navyasīnām |
ye | āśu-aśvāḥ | ama-vat | vahante | uta | īśire | amṛtasya | sva-rājaḥ ||5.58.1||
tveṣam | gaṇam | tavasam | khādi-hastam | dhuni-vratam | māyinam | dāti-vāram |
mayaḥ-bhuvaḥ | ye | amitāḥ | mahi-tvā | vandasva | vipra | tuvi-rādhasaḥ | nṝn ||5.58.2||
ā | vaḥ | yantu | uda-vāhāsaḥ | adya | vṛṣṭim | ye | viśve | marutaḥ | junanti |
ayam | yaḥ | agniḥ | marutaḥ | sam-iddhaḥ | etam | juṣadhvam | kavayaḥ | yuvānaḥ ||5.58.3||
yūyam | rājānam | iryam | janāya | vibhva-taṣṭam | janayatha | yajatrāḥ |
yuṣmat | eti | muṣṭi-hā | bāhu-jūtaḥ | yuṣmat | sat-aśvaḥ | marutaḥ | su-vīraḥ ||5.58.4||
arāḥ-iva | it | acaramāḥ | ahā-iva | pra-pra | jāyante | akavāḥ | mahaḥ-bhiḥ |
pṛśneḥ | putrāḥ | upa-māsaḥ | rabhiṣṭhāḥ | svayā | matyā | marutaḥ | sam | mimikṣuḥ ||5.58.5||
yat | pra | ayāsiṣṭa | pṛṣatībhiḥ | aśvaiḥ | vīḻupavi-bhiḥ | marutaḥ | rathebhiḥ |
kṣodante | āpaḥ | riṇate | vanāni | ava | usriyaḥ | vṛṣabhaḥ | krandatu | dyauḥ ||5.58.6||
prathiṣṭa | yāman | pṛthivī | cit | eṣām | bhartā-iva | garbham | svam | it | śavaḥ | dhuḥ |
vātān | hi | aśvān | dhuri | ā-yuyujre | varṣam | svedam | cakrire | rudriyāsaḥ ||5.58.7||
haye | naraḥ | marutaḥ | mṛḻata | naḥ | tuvi-maghāsaḥ | amṛtāḥ | ṛta-jñāḥ |
satya-śrutaḥ | kavayaḥ | yuvānaḥ | bṛhat-girayaḥ | bṛhat | ukṣamāṇāḥ ||5.58.8||
pra | vaḥ | spaṭ | akran | suvitāya | dāvane | arca | dive | pra | pṛthivyai | ṛtam | bhare |
ukṣante | aśvān | taruṣante | ā | rajaḥ | anu | svam | bhānum | śrathayante | arṇavaiḥ ||5.59.1||
amāt | eṣām | bhiyasā | bhūmiḥ | ejati | nauḥ | na | pūrṇā | kṣarati | vyathiḥ | yatī |
dūre-dṛśaḥ | ye | citayante | ema-bhiḥ | antaḥ | mahe | vidathe | yetire | naraḥ ||5.59.2||
gavām-iva | śriyase | śṛṅgam | ut-tamam | sūryaḥ | na | cakṣuḥ | rajasaḥ | vi-sarjane |
atyāḥ-iva | su-bhvaḥ | cāravaḥ | sthana | maryāḥ-iva | śriyase | cetatha | naraḥ ||5.59.3||
kaḥ | vaḥ | mahānti | mahatām | ut | aśnavat | kaḥ | kāvyā | marutaḥ | kaḥ | ha | pauṁsyā |
yūyam | ha | bhūmim | kiraṇam | na | rejatha | pra | yat | bharadhve | suvitāya | dāvane ||5.59.4||
aśvāḥ-iva | it | aruṣāsaḥ | sa-bandhavaḥ | śūrāḥ-iva | pra-yudhaḥ | pra | uta | yuyudhuḥ |
maryāḥ-iva | su-vṛdhaḥ | vavṛdhuḥ | naraḥ | sūryasya | cakṣuḥ | pra | minanti | vṛṣṭi-bhiḥ ||5.59.5||
te | ajyeṣṭhāḥ | akaniṣṭhāsaḥ | ut-bhidaḥ | amadhyamāsaḥ | mahasā | vi | vavṛdhuḥ |
su-jātāsaḥ | januṣā | pṛśni-mātaraḥ | divaḥ | maryāḥ | ā | naḥ | accha | jigātana ||5.59.6||
vayaḥ | na | ye | śreṇīḥ | paptuḥ | ojasā | antān | divaḥ | bṛhataḥ | sānunaḥ | pari |
aśvāsaḥ | eṣām | ubhaye | yathā | viduḥ | pra | parvatasya | nabhanūn | acucyavuḥ ||5.59.7||
mimātu | dyauḥ | aditiḥ | vītaye | naḥ | sam | dānu-citrāḥ | uṣasaḥ | yatantām |
ā | acucyavuḥ | divyam | kośam | ete | ṛṣe | rudrasya | marutaḥ | gṛṇānāḥ ||5.59.8||
iḻe | agnim | su-avasam | namaḥ-bhiḥ | iha | pra-sattaḥ | vi | cayat | kṛtam | naḥ |
rathaiḥ-iva | pra | bhare | vājayat-bhiḥ | pra-dakṣiṇit | marutām | stomam | ṛdhyām ||5.60.1||
ā | ye | tasthuḥ | pṛṣatīṣu | śrutāsu | su-kheṣu | rudrāḥ | marutaḥ | ratheṣu |
vanā | cit | ugrāḥ | jihate | ni | vaḥ | bhiyā | pṛthivī | cit | rejate | parvataḥ | cit ||5.60.2||
parvataḥ | cit | mahi | vṛddhaḥ | bibhāya | divaḥ | cit | sānu | rejata | svane | vaḥ |
yat | krīḻatha | marutaḥ | ṛṣṭi-mantaḥ | āpaḥ-iva | sadhryañcaḥ | dhavadhve ||5.60.3||
varāḥ-iva | it | raivatāsaḥ | hiraṇyaiḥ | abhi | svadhābhiḥ | tanvaḥ | pipiśre |
śriye | śreyāṁsaḥ | tavasaḥ | ratheṣu | satrā | mahāṁsi | cakrire | tanūṣu ||5.60.4||
ajyeṣṭhāsaḥ | akaniṣṭhāsaḥ | ete | sam | bhrātaraḥ | vavṛdhuḥ | saubhagāya |
yuvā | pitā | su-apā | rudraḥ | eṣām | su-dughā | pṛśniḥ | su-dinā | marut-bhyaḥ ||5.60.5||
yat | ut-tame | marutaḥ | madhyame | vā | yat | vā | avame | su-bhagāsaḥ | divi | stha |
ataḥ | naḥ | rudrāḥ | uta | vā | nu | asya | agne | vittāt | haviṣaḥ | yat | yajāma ||5.60.6||
agniḥ | ca | yat | marutaḥ | viśva-vedasaḥ | divaḥ | vahadhve | ut-tarāt | adhi | snu-bhiḥ |
te | mandasānāḥ | dhunayaḥ | riśādasaḥ | vāmam | dhatta | yajamānāya | sunvate ||5.60.7||
agne | marut-bhiḥ | śubhayat-bhiḥ | ṛkva-bhiḥ | somam | piba | mandasānaḥ | gaṇaśri-bhiḥ |
pāvakebhiḥ | viśvam-invebhiḥ | āyu-bhiḥ | vaiśvānara | pra-divā | ketunā | sa-jūḥ ||5.60.8||
ke | stha | naraḥ | śreṣṭha-tamāḥ | ye | ekaḥ-ekaḥ | ā-yaya |
paramasyāḥ | parā-vataḥ ||5.61.1||
kva | vaḥ | aśvāḥ | kva | abhīśavaḥ | katham | śeka | kathā | yaya |
pṛṣṭhe | sadaḥ | nasoḥ | yamaḥ ||5.61.2||
jaghane | codaḥ | eṣām | vi | sakthāni | naraḥ | yamuḥ |
putra-kṛthe | na | janayaḥ ||5.61.3||
parā | vīrāsaḥ | itana | maryāsaḥ | bhadra-jānayaḥ |
agni-tapaḥ | yathā | asatha ||5.61.4||
sanat | sā | aśvyam | paśum | uta | gavyam | śata-avayam |
śyāvāśva-stutāya | yā | doḥ | vīrāya | upa-barbṛhat ||5.61.5||
uta | tvā | strī | śaśīyasī | puṁsaḥ | bhavati | vasyasī |
adeva-trāt | arādhasaḥ ||5.61.6||
vi | yā | jānāti | jasurim | vi | tṛṣyantam | vi | kāminam |
deva-trā | kṛṇute | manaḥ ||5.61.7||
uta | gha | nemaḥ | astutaḥ | pumān | iti | bruve | paṇiḥ |
saḥ | vaira-deye | it | samaḥ ||5.61.8||
uta | me | arapat | yuvatiḥ | mamanduṣī | prati | śyāvāya | vartanim |
vi | rohitā | puru-mīḻhāya | yematuḥ | viprāya | dīrgha-yaśase ||5.61.9||
yaḥ | me | dhenūnām | śatam | vaidat-aśviḥ | yathā | dadat |
tarantaḥ-iva | maṁhanā ||5.61.10||
ye | īm | vahante | āśu-bhiḥ | pibantaḥ | madiram | madhu |
atra | śravāṁsi | dadhire ||5.61.11||
yeṣām | śriyā | adhi | rodasī iti | vi-bhrājante | ratheṣu | ā |
divi | rukmaḥ-iva | upari ||5.61.12||
yuvā | saḥ | mārutaḥ | gaṇaḥ | tveṣa-rathaḥ | anedyaḥ |
śubham-yāvā | aprati-skutaḥ ||5.61.13||
kaḥ | veda | nūnam | eṣām | yatra | madanti | dhūtayaḥ |
ṛta-jātāḥ | arepasaḥ ||5.61.14||
yūyam | martam | vipanyavaḥ | pra-netāraḥ | itthā | dhiyā |
śrotāraḥ | yāma-hūtiṣu ||5.61.15||
te | naḥ | vasūni | kāmyā | puru-candrāḥ | riśādasaḥ |
ā | yajñiyāsaḥ | vavṛttana ||5.61.16||
etam | me | stomam | ūrmye | dārbhyāya | parā | vaha |
giraḥ | devi | rathīḥ-iva ||5.61.17||
uta | me | vocatāt | iti | suta-some | ratha-vītau |
na | kāmaḥ | apa | veti | me ||5.61.18||
eṣaḥ | kṣeti | ratha-vītiḥ | magha-vā | go-matīḥ | anu |
parvateṣu | apa-śritaḥ ||5.61.19||
ṛtena | ṛtam | api-hitam | dhruvam | vām | sūryasya | yatra | vi-mucanti | aśvān |
daśa | śatā | saha | tasthuḥ | tat | ekam | devānām | śreṣṭham | vapuṣām | apaśyam ||5.62.1||
tat | su | vām | mitrāvaruṇā | mahi-tvam | īrmā | tasthuṣīḥ | aha-bhiḥ | duduhre |
viśvāḥ | pinvathaḥ | svasarasya | dhenāḥ | anu | vām | ekaḥ | paviḥ | ā | vavarta ||5.62.2||
adhārayatam | pṛthivīm | uta | dyām | mitra-rājānā | varuṇā | mahaḥ-bhiḥ |
vardhayatam | oṣadhīḥ | pinvatam | gāḥ | ava | vṛṣṭim | sṛjatam | jīradānū iti jīra-dānū ||5.62.3||
ā | vām | aśvāsaḥ | su-yujaḥ | vahantu | yata-raśmayaḥ | upa | yantu | arvāk |
ghṛtasya | niḥ-nik | anu | vartate | vām | upa | sindhavaḥ | pra-divi | kṣaranti ||5.62.4||
anu | śrutām | amatim | vardhat | urvīm | barhiḥ-iva | yajuṣā | rakṣamāṇā |
namasvantā | dhṛta-dakṣā | adhi | garte | mitra | āsāthe iti | varuṇa | iḻāsu | antariti ||5.62.5||
akravi-hastā | su-kṛte | paraḥ-pā | yam | trāsāthe iti | varuṇā | iḻāsu | antariti |
rājānā | kṣatram | ahṛṇīyamānā | sahasra-sthūṇam | bibhṛthaḥ | saha | dvau ||5.62.6||
hiraṇya-nirnik | ayaḥ | asya | sthūṇā | vi | bhrājate | divi | aśvājanī-iva |
bhadre | kṣetre | ni-mitā | talvile | vā | sanema | madhvaḥ | adhi-gartyasya ||5.62.7||
hiraṇya-rūpam | uṣasaḥ | vi-uṣṭau | ayaḥ-sthūṇam | ut-itā | sūryasya |
ā | rohathaḥ | varuṇa | mitra | gartam | ataḥ | cakṣāthe iti | aditim | ditim | ca ||5.62.8||
yat | baṁhiṣṭham | na | ati-vidhe | sudānū iti su-dānū | acchidram | śarma | bhuvanasya | gopā |
tena | naḥ | mitrāvaruṇau | aviṣṭam | sisāsantaḥ | jigīvāṁsaḥ | syāma ||5.62.9||
ṛtasya | gopau | adhi | tiṣṭhathaḥ | ratham | satya-dharmāṇā | parame | vi-omani |
yam | atra | mitrāvaruṇā | avathaḥ | yuvam | tasmai | vṛṣṭiḥ | madhu-mat | pinvate | divaḥ ||5.63.1||
sam-rājau | asya | bhuvanasya | rājathaḥ | mitrāvaruṇā | vidathe | svaḥ-dṛśā |
vṛṣṭim | vām | rādhaḥ | amṛta-tvam | īmahe | dyāvāpṛthivī iti | vi | caranti | tanyavaḥ ||5.63.2||
sam-rājau | ugrā | vṛṣabhā | divaḥ | patī iti | pṛthivyāḥ | mitrāvaruṇā | vicarṣaṇī iti vi-carṣaṇī |
citrebhiḥ | abhraiḥ | upa | tiṣṭhathaḥ | ravam | dyām | varṣayathaḥ | asurasya | māyayā ||5.63.3||
māyā | vām | mitrāvaruṇā | divi | śritā | sūryaḥ | jyotiḥ | carati | citram | āyudham |
tam | abhreṇa | vṛṣṭyā | gūhathaḥ | divi | parjanya | drapsāḥ | madhu-mantaḥ | īrate ||5.63.4||
ratham | yuñjate | marutaḥ | śubhe | su-kham | śūraḥ | na | mitrāvaruṇā | go-iṣṭiṣu |
rajāṁsi | citrā | vi | caranti | tanyavaḥ | divaḥ | sam-rājā | payasā | naḥ | ukṣatam ||5.63.5||
vācam | su | mitrāvaruṇau | irā-vatīm | parjanyaḥ | citrām | vadati | tviṣi-matīm |
abhrā | vasata | marutaḥ | su | māyayā | dyām | varṣayatam | aruṇām | arepasam ||5.63.6||
dharmaṇā | mitrāvaruṇā | vipaḥ-citā | vratā | rakṣethe iti | asurasya | māyayā |
ṛtena | viśvam | bhuvanam | vi | rājathaḥ | sūryam | ā | dhatthaḥ | divi | citryam | ratham ||5.63.7||
varuṇam | vaḥ | riśādasam | ṛcā | mitram | havāmahe |
pari | vrajā-iva | bāhvoḥ | jaganvāṁsā | svaḥ-naram ||5.64.1||
tā | bāhavā | su-cetunā | pra | yantam | asmai | arcate |
śevam | hi | jāryam | vām | viśvāsu | kṣāsu | joguve ||5.64.2||
yat | nūnam | aśyām | gatim | mitrasya | yāyām | pathā |
asya | priyasya | śarmaṇi | ahiṁsānasya | saścire ||5.64.3||
yuvābhyām | mitrāvaruṇā | upa-mam | dheyām | ṛcā |
yat | ha | kṣaye | maghonām | stotṝṇām | ca | spūrdhase ||5.64.4||
ā | naḥ | mitra | sudīti-bhiḥ | varuṇaḥ | ca | sadha-sthe | ā |
sve | kṣaye | maghonām | sakhīnām | ca | vṛdhase ||5.64.5||
yuvam | naḥ | yeṣu | varuṇā | kṣatram | bṛhat | ca | bibhṛthaḥ |
uru | naḥ | vāja-sātaye | kṛtam | rāye | svastaye ||5.64.6||
ucchantyām | me | yajatā | deva-kṣatre | ruśat-gavi |
sutam | somam | na | hasti-bhiḥ | ā | paṭ-bhiḥ | dhāvatam | narā | bibhratau | arcanānasam ||5.64.7||
yaḥ | ciketa | saḥ | su-kratuḥ | deva-trā | saḥ | bravītu | naḥ |
varuṇaḥ | yasya | darśataḥ | mitraḥ | vā | vanate | giraḥ ||5.65.1||
tā | hi | śreṣṭha-varcasā | rājānā | dīrghaśrut-tamā |
tā | satpatī iti sat-patī | ṛta-vṛdhā | ṛta-vānā | jane-jane ||5.65.2||
tā | vām | iyānaḥ | avase | pūrvau | upa | bruve | sacā |
su-aśvāsaḥ | su | cetunā | vājān | abhi | pra | dāvane ||5.65.3||
mitraḥ | aṁhoḥ | cit | āt | uru | kṣayāya | gātum | vanate |
mitrasya | hi | pra-tūrvataḥ | su-matiḥ | asti | vidhataḥ ||5.65.4||
vayam | mitrasya | avasi | syāma | saprathaḥ-tame |
anehasaḥ | tvā-ūtayaḥ | satrā | varuṇa-śeṣasaḥ ||5.65.5||
yuvam | mitrā | imam | janam | yatathaḥ | sam | ca | nayathaḥ |
mā | maghonaḥ | pari | khyatam | mo iti | asmākam | ṛṣīṇām | go-pīthe | naḥ | uruṣyatam ||5.65.6||
ā | cikitāna | sukratū iti su-kratū | devau | marta | riśādasā |
varuṇāya | ṛta-peśase | dadhīta | prayase | mahe ||5.66.1||
tā | hi | kṣatram | avi-hrutam | samyak | asuryam | āśāte iti |
adha | vratā-iva | mānuṣam | svaḥ | na | dhāyi | darśatam ||5.66.2||
tā | vām | eṣe | rathānām | urvīm | gavyūtim | eṣām |
rāta-havyasya | su-stutim | dadhṛk | stomaiḥ | manāmahe ||5.66.3||
adha | hi | kāvyā | yuvam | dakṣasya | pūḥ-bhiḥ | adbhutā |
ni | ketunā | janānām | cikethe iti | pūta-dakṣasā ||5.66.4||
tat | ṛtam | pṛthivi | bṛhat | śravaḥ-eṣe | ṛṣīṇām |
jrayasānau | aram | pṛthu | ati | kṣaranti | yāma-bhiḥ ||5.66.5||
ā | yat | vām | īya-cakṣasā | mitrā | vayam | ca | sūrayaḥ |
vyaciṣṭhe | bahu-pāyye | yatemahi | sva-rājye ||5.66.6||
baṭ | itthā | devā | niḥ-kṛtam | ādityā | yajatam | bṛhat |
varuṇa | mitra | aryaman | varṣiṣṭham | kṣatram | āśāthe iti ||5.67.1||
ā | yat | yonim | hiraṇyayam | varuṇa | mitra | sadathaḥ |
dhartārā | carṣaṇīnām | yantam | sumnam | riśādasā ||5.67.2||
viśve | hi | viśva-vedasaḥ | varuṇaḥ | mitraḥ | aryamā |
vratā | padā-iva | saścire | pānti | martyam | riṣaḥ ||5.67.3||
te | hi | satyāḥ | ṛta-spṛśaḥ | ṛta-vānaḥ | jane-jane |
su-nīthāsaḥ | su-dānavaḥ | aṁhoḥ | cit | uru-cakrayaḥ ||5.67.4||
kaḥ | nu | vām | mitra | astutaḥ | varuṇaḥ | vā | tanūnām |
tat | su | vām | ā | īṣate | matiḥ | atri-bhyaḥ | ā | īṣate | matiḥ ||5.67.5||
pra | vaḥ | mitrāya | gāyata | varuṇāya | vipā | girā |
mahi-kṣatrau | ṛtam | bṛhat ||5.68.1||
sam-rājā | yā | ghṛtayonī iti ghṛta-yonī | mitraḥ | ca | ubhā | varuṇaḥ | ca |
devā | deveṣu | pra-śastā ||5.68.2||
tā | naḥ | śaktam | pārthivasya | mahaḥ | rāyaḥ | divyasya |
mahi | vām | kṣatram | deveṣu ||5.68.3||
ṛtam | ṛtena | sapantā | iṣiram | dakṣam | āśāte iti |
adruhā | devau | vardhete iti ||5.68.4||
vṛṣṭi-dyāvā | rīti-āpā | iṣaḥ | patī iti | dānu-matyāḥ |
bṛhantam | gartam | āśāte iti ||5.68.5||
trī | rocanā | varuṇa | trīn | uta | dyūn | trīṇi | mitra | dhārayathaḥ | rajāṁsi |
vavṛdhānau | amatim | kṣatriyasya | anu | vratam | rakṣamāṇau | ajuryam ||5.69.1||
irā-vatīḥ | varuṇa | dhenavaḥ | vām | madhu-mat | vām | sindhavaḥ | mitra | duhre |
trayaḥ | tasthuḥ | vṛṣabhāsaḥ | tisṝṇām | dhiṣaṇānām | retaḥ-dhāḥ | vi | dyu-mantaḥ ||5.69.2||
prātaḥ | devīm | aditim | johavīmi | madhyaṁdine | ut-itā | sūryasya |
rāye | mitrāvaruṇā | sarva-tātā | īḻe | tokāya | tanayāya | śam | yoḥ ||5.69.3||
yā | dhartārā | rajasaḥ | rocanasya | uta | ādityā | divyā | pārthivasya |
na | vām | devāḥ | amṛtāḥ | ā | minanti | vratāni | mitrāvaruṇā | dhruvāṇi ||5.69.4||
puru-uruṇā | cit | hi | asti | avaḥ | nūnam | vām | varuṇa |
mitra | vaṁsi | vām | su-matim ||5.70.1||
tā | vām | samyak | adruhvāṇā | iṣam | aśyāma | dhāyase |
vayam | te | rudrā | syāma ||5.70.2||
pātam | naḥ | rudrā | pāyu-bhiḥ | uta | trāyethām | su-trātrā |
turyāma | dasyūn | tanūbhiḥ ||5.70.3||
mā | kasya | adbhutakratū ityadbhuta-kratū | yakṣam | bhujema | tanūbhiḥ |
mā | śeṣasā | mā | tanasā ||5.70.4||
ā | naḥ | gantam | riśādasā | varuṇa | mitra | barhaṇā |
upa | imam | cārum | adhvaram ||5.71.1||
viśvasya | hi | pra-cetasā | varuṇa | mitra | rājathaḥ |
īśānā | pipyatam | dhiyaḥ ||5.71.2||
upa | naḥ | sutam | ā | gatam | varuṇa | mitra | dāśuṣaḥ |
asya | somasya | pītaye ||5.71.3||
ā | mitre | varuṇe | vayam | gīḥ-bhiḥ | juhumaḥ | atri-vat |
ni | barhiṣi | sadatam | soma-pītaye ||5.72.1||
vratena | sthaḥ | dhruva-kṣemā | dharmaṇā | yātayat-janā |
ni | barhiṣi | sadatam | soma-pītaye ||5.72.2||
mitraḥ | ca | naḥ | varuṇaḥ | ca | juṣetām | yajñam | iṣṭaye |
ni | barhiṣi | sadatam | soma-pītaye ||5.72.3||
yat | adya | sthaḥ | pārā-vati | yat | ārvā-vati | aśvinā |
yat | vā | puru | puru-bhujā | yat | antarikṣe | ā | gatam ||5.73.1||
iha | tyā | puru-bhūtamā | puru | daṁsāṁsi | bibhratā |
varasyā | yāmi | adhrigū ityadhri-gū | huve | tuviḥ-tamā | bhuje ||5.73.2||
īrmā | anyat | vapuṣe | vapuḥ | cakram | rathasya | yemathuḥ |
pari | anyā | nāhuṣā | yugā | mahnā | rajāṁsi | dīyathaḥ ||5.73.3||
tat | ūm̐ iti | su | vām | enā | kṛtam | viśvā | yat | vām | anu | stave |
nānā | jātau | arepasā | sam | asme iti | bandhum | ā | īyathuḥ ||5.73.4||
ā | yat | vām | sūryā | ratham | tiṣṭhat | raghu-syadam | sadā |
pari | vām | aruṣāḥ | vayaḥ | ghṛṇā | varante | ā-tapaḥ ||5.73.5||
yuvoḥ | atriḥ | ciketati | narā | sumnena | cetasā |
gharmam | yat | vām | arepasam | nāsatyā | āsnā | bhuraṇyati ||5.73.6||
ugraḥ | vām | kakuhaḥ | yayiḥ | śṛṇve | yāmeṣu | sam-taniḥ |
yat | vām | daṁsaḥ-bhiḥ | aśvinā | atriḥ | narā | ā-vavartati ||5.73.7||
madhvaḥ | ūm̐ iti | su | madhu-yuvā | rudrā | sisakti | pipyuṣī |
yat | samudrā | ati | parṣathaḥ | pakvāḥ | pṛkṣaḥ | bharanta | vām ||5.73.8||
satyam | it | vai | ūm̐ iti | aśvinā | yuvām | āhuḥ | mayaḥ-bhuvā |
tā | yāman | yāma-hūtamā | yāman | ā | mṛḻayat-tamā ||5.73.9||
imā | brahmāṇi | vardhanā | aśvi-bhyām | santu | śam-tamā |
yā | takṣāma | rathān-iva | avocāma | bṛhat | namaḥ ||5.73.10||
kū-sthaḥ | devau | aśvinā | adya | divaḥ | manāvasū iti |
tat | śravathaḥ | vṛṣaṇvasū iti vṛṣaṇ-vasū | atriḥ | vām | ā | vivāsati ||5.74.1||
kuha | tyā | kuha | nu | śrutā | divi | devā | nāsatyā |
kasmin | ā | yatathaḥ | jane | kaḥ | vām | nadīnām | sacā ||5.74.2||
kam | yāthaḥ | kam | ha | gacchathaḥ | kam | accha | yuñjāthe iti | ratham |
kasya | brahmāṇi | raṇyathaḥ | vayam | vām | uśmasi | iṣṭaye ||5.74.3||
pauram | cit | hi | uda-prutam | paura | paurāya | jinvathaḥ |
yat | īm | gṛbhīta-tātaye | siṁham-iva | druhaḥ | pade ||5.74.4||
pra | cyavānāt | jujuruṣaḥ | vavrim | atkam | na | muñcathaḥ |
yuvā | yadi | kṛthaḥ | punaḥ | ā | kāmam | ṛṇve | vadhvaḥ ||5.74.5||
asti | hi | vām | iha | stotā | smasi | vām | sam-dṛśi | śriye |
nu | śrutam | me | ā | gatam | avaḥ-bhiḥ | vājinīvasū iti vājinī-vasū ||5.74.6||
kaḥ | vām | adya | purūṇām | ā | vavne | martyānām |
kaḥ | vipraḥ | vipra-vāhasā | kaḥ | yajñaiḥ | vājinīvasū iti vājinī-vasū ||5.74.7||
ā | vām | rathaḥ | rathānām | yeṣṭhaḥ | yātu | aśvinā |
puru | cit | asma-yuḥ | tiraḥ | āṅgūṣaḥ | martyeṣu | ā ||5.74.8||
śam | ūm̐ iti | su | vām | madhu-yuvā | asmākam | astu | carkṛtiḥ |
arvācīnā | vi-cetasā | vi-bhiḥ | śyenā-iva | dīyatam ||5.74.9||
aśvinā | yat | ha | karhi | cit | śuśruyātam | imam | havam |
vasvīḥ | ūm̐ iti | su | vām | bhujaḥ | pṛñcanti | su | vām | pṛcaḥ ||5.74.10||
prati | priya-tamam | ratham | vṛṣaṇam | vasu-vāhanam |
stotā | vām | aśvinau | ṛṣiḥ | stomena | prati | bhūṣati | mādhvī iti | mama | śrutam | havam ||5.75.1||
ati-āyātam | aśvinā | tiraḥ | viśvāḥ | aham | sanā |
dasrā | hiraṇyavartanī iti hiraṇya-vartanī | su-sumnā | sindhu-vāhasā | mādhvī iti | mama | śrutam | havam ||5.75.2||
ā | naḥ | ratnāni | bibhratau | aśvinā | gacchatam | yuvam |
rudrā | hiraṇyavartanī iti hiraṇya-vartanī | juṣāṇā | vājinīvasū iti vājinī-vasū | mādhvī iti | mama | śrutam | havam ||5.75.3||
su-stubhaḥ | vām | vṛṣaṇvasū iti vṛṣaṇ-vasū | rathe | vāṇīcī | ā-hitā |
uta | vām | kakuhaḥ | mṛgaḥ | pṛkṣaḥ | kṛṇoti | vāpuṣaḥ | mādhvī iti | mama | śrutam | havam ||5.75.4||
bodhit-manasā | rathyā | iṣirā | havana-śrutā |
vi-bhiḥ | cyavānam | aśvinā | ni | yāthaḥ | advayāvinam | mādhvī iti | mama | śrutam | havam ||5.75.5||
ā | vām | narā | manaḥ-yujaḥ | aśvāsaḥ | pruṣita-psavaḥ |
vayaḥ | vahantu | pītaye | saha | sumnebhiḥ | aśvinā | mādhvī iti | mama | śrutam | havam ||5.75.6||
aśvinau | ā | iha | gacchatam | nāsatyā | mā | vi | venatam |
tiraḥ | cit | arya-yā | pari | vartiḥ | yātam | adābhyā | mādhvī iti | mama | śrutam | havam ||5.75.7||
asmin | yajñe | adābhyā | jaritāram | śubhaḥ | patī iti |
avasyum | aśvinā | yuvam | gṛṇantam | upa | bhūṣathaḥ | mādhvī iti | mama | śrutam | havam ||5.75.8||
abhūt | uṣāḥ | ruśat-paśuḥ | ā | agniḥ | adhāyi | ṛtviyaḥ |
ayoji | vām | vṛṣaṇvasū iti vṛṣaṇ-vasū | rathaḥ | dasrau | amartyaḥ | mādhvī iti | mama | śrutam | havam ||5.75.9||
ā | bhāti | agniḥ | uṣasām | anīkam | ut | viprāṇām | deva-yāḥ | vācaḥ | asthuḥ |
arvāñcā | nūnam | rathyā | iha | yātam | pīpi-vāṁsam | aśvinā | gharmam | accha ||5.76.1||
na | saṁskṛtam | pra | mimītaḥ | gamiṣṭhā | anti | nūnam | aśvinā | upa-stutā | iha |
divā | abhi-pitve | avasā | ā-gamiṣṭhā | prati | avartim | dāśuṣe | śam-bhaviṣṭhā ||5.76.2||
uta | ā | yātam | sam-gave | prātaḥ | ahnaḥ | madhyaṁdine | ut-itā | sūryasya |
divā | naktam | avasā | śam-tamena | na | idānīm | pītiḥ | aśvinā | ā | tatāna ||5.76.3||
idam | hi | vām | pra-divi | sthānam | okaḥ | ime | gṛhāḥ | aśvinā | idam | duroṇam |
ā | naḥ | divaḥ | bṛhataḥ | parvatāt | ā | at-bhyaḥ | yātam | iṣam | ūrjam | vahantā ||5.76.4||
sam | aśvinoḥ | avasā | nūtanena | mayaḥ-bhuvā | su-pranītī | gamema |
ā | naḥ | rayim | vahatam | ā | uta | vīrān | ā | viśvāni | amṛtā | saubhagāni ||5.76.5||
prātaḥ-yāvānā | prathamā | yajadhvam | purā | gṛdhrāt | araruṣaḥ | pibātaḥ |
prātaḥ | hi | yajñam | aśvinā | dadhāte iti | pra | śaṁsanti | kavayaḥ | pūrva-bhājaḥ ||5.77.1||
prātaḥ | yajadhvam | aśvinā | hinota | na | sāyam | asti | deva-yāḥ | ajuṣṭam |
uta | anyaḥ | asmat | yajate | vi | ca | āvaḥ | pūrvaḥ-pūrvaḥ | yajamānaḥ | vanīyān ||5.77.2||
hiraṇya-tvak | madhu-varṇaḥ | ghṛta-snuḥ | pṛkṣaḥ | vahan | ā | rathaḥ | vartate | vām |
manaḥ-javāḥ | aśvinā | vāta-raṁhāḥ | yena | ati-yāthaḥ | duḥ-itāni | viśvā ||5.77.3||
yaḥ | bhūyiṣṭham | nāsatyābhyām | viveṣa | caniṣṭham | pitvaḥ | rarate | vi-bhāge |
saḥ | tokam | asya | pīparat | śamībhiḥ | anūrdhva-bhāsaḥ | sadam | it | tuturyāt ||5.77.4||
sam | aśvinoḥ | avasā | nūtanena | mayaḥ-bhuvā | su-pranītī | gamema |
ā | naḥ | rayim | vahatam | ā | uta | vīrān | ā | viśvāni | amṛtā | saubhagāni ||5.77.5||
aśvinau | ā | iha | gacchatam | nāsatyā | mā | vi | venatam |
haṁsau-iva | patatam | ā | sutān | upa ||5.78.1||
aśvinā | hariṇau-iva | gaurau-iva | anu | yavasam |
haṁsau-iva | patatam | ā | sutān | upa ||5.78.2||
aśvinā | vājinīvasū iti vājinī-vasū | juṣethām | yajñam | iṣṭaye |
haṁsau-iva | patatam | ā | sutān | upa ||5.78.3||
atriḥ | yat | vām | ava-rohan | ṛbīsam | ajohavīt | nādhamānā-iva | yoṣā |
śyenasya | cit | javasā | nūtanena | ā | agacchatam | aśvinā | śam-tamena ||5.78.4||
vi | jihīṣva | vanaspate | yoniḥ | sūṣyantyāḥ-iva |
śrutam | me | aśvinā | havam | sapta-vadhrim | ca | muñcatam ||5.78.5||
bhītāya | nādhamānāya | ṛṣaye | sapta-vadhraye |
māyābhiḥ | aśvinā | yuvam | vṛkṣam | sam | ca | vi | ca | acathaḥ ||5.78.6||
yathā | vātaḥ | puṣkariṇīm | sam-iṅgayati | sarvataḥ |
eva | te | garbhaḥ | ejatu | niḥ-aitu | daśa-māsyaḥ ||5.78.7||
yathā | vātaḥ | yathā | vanam | yathā | samudraḥ | ejati |
eva | tvam | daśa-māsya | saha | ava | ihi | jarāyuṇā ||5.78.8||
daśa | māsān | śaśayānaḥ | kumāraḥ | adhi | mātari |
niḥ-aitu | jīvaḥ | akṣataḥ | jīvaḥ | jīvantyāḥ | adhi ||5.78.9||
mahe | naḥ | adya | bodhaya | uṣaḥ | rāye | divitmatī |
yathā | cit | naḥ | abodhayaḥ | satya-śravasi | vāyye | su-jāte | aśva-sūnṛte ||5.79.1||
yā | su-nīthe | śaucat-rathe | vi | aucchaḥ | duhitaḥ | divaḥ |
sā | vi | uccha | sahīyasi | satya-śravasi | vāyye | su-jāte | aśva-sūnṛte ||5.79.2||
sā | naḥ | adya | ābharat-vasuḥ | vi | uccha | duhitaḥ | divaḥ |
yo iti | vi | aucchaḥ | sahīyasi | satya-śravasi | vāyye | su-jāte | aśva-sūnṛte ||5.79.3||
abhi | ye | tvā | vibhā-vari | stomaiḥ | gṛṇanti | vahnayaḥ |
maghaiḥ | maghoni | su-śriyaḥ | dāman-vantaḥ | su-rātayaḥ | su-jāte | aśva-sūnṛte ||5.79.4||
yat | cit | hi | te | gaṇāḥ | ime | chadayanti | maghattaye |
pari | cit | vaṣṭayaḥ | dadhuḥ | dadataḥ | rādhaḥ | ahrayam | su-jāte | aśva-sūnṛte ||5.79.5||
ā | eṣu | dhāḥ | vīra-vat | yaśaḥ | uṣaḥ | maghoni | sūriṣu |
ye | naḥ | rādhāṁsi | ahrayā | magha-vānaḥ | arāsata | su-jāte | aśva-sūnṛte ||5.79.6||
tebhyaḥ | dyumnam | bṛhat | yaśaḥ | uṣaḥ | maghoni | ā | vaha |
ye | naḥ | rādhāṁsi | aśvyā | gavyā | bhajanta | sūrayaḥ | su-jāte | aśva-sūnṛte ||5.79.7||
uta | naḥ | go-matīḥ | iṣaḥ | ā | vaha | duhitaḥ | divaḥ |
sākam | sūryasya | raśmi-bhiḥ | śukraiḥ | śocat-bhiḥ | arci-bhiḥ | su-jāte | aśva-sūnṛte ||5.79.8||
vi | uccha | duhitaḥ | divaḥ | mā | ciram | tanuthāḥ | apaḥ |
na | it | tvā | stenam | yathā | ripum | tapāti | sūraḥ | arciṣā | su-jāte | aśva-sūnṛte ||5.79.9||
etāvat | vā | it | uṣaḥ | tvam | bhūyaḥ | vā | dātum | arhasi |
yā | stotṛ-bhyaḥ | vibhā-vari | ucchantī | na | pra-mīyase | su-jāte | aśva-sūnṛte ||5.79.10||
dyutat-yāmānam | bṛhatīm | ṛtena | ṛta-varīm | aruṇa-psum | vi-bhātīm |
devīm | uṣasam | svaḥ | ā-vahantīm | prati | viprāsaḥ | mati-bhiḥ | jarante ||5.80.1||
eṣā | janam | darśatā | bodhayantī | su-mān | pathaḥ | kṛṇvatī | yāti | agre |
bṛhat-rathā | bṛhatī | viśvam-invā | uṣāḥ | jyotiḥ | yacchati | agre | ahnām ||5.80.2||
eṣā | gobhiḥ | aruṇebhiḥ | yujānā | asredhantī | rayim | apra-āyu | cakre |
pathaḥ | radantī | suvitāya | devī | puru-stutā | viśva-vārā | vi | bhāti ||5.80.3||
eṣā | vi-enī | bhavati | dvi-barhāḥ | āviḥ-kṛṇvānā | tanvam | purastāt |
ṛtasya | panthām | anu | eti | sādhu | prajānatī-iva | na | diśaḥ | mināti ||5.80.4||
eṣā | śubhrā | na | tanvaḥ | vidānā | ūrdhvā-iva | snātī | dṛśaye | naḥ | asthāt |
apa | dveṣaḥ | bādhamānā | tamāṁsi | uṣāḥ | divaḥ | duhitā | jyotiṣā | ā | agāt ||5.80.5||
eṣā | pratīcī | duhitā | divaḥ | nṝn | yoṣā-iva | bhadrā | ni | riṇīte | apsaḥ |
vi-ūrṇvatī | dāśuṣe | vāryāṇi | punaḥ | jyotiḥ | yuvatiḥ | pūrva-thā | akarityakaḥ ||5.80.6||
yuñjate | manaḥ | uta | yuñjate | dhiyaḥ | viprāḥ | viprasya | bṛhataḥ | vipaḥ-citaḥ |
vi | hotrāḥ | dadhe | vayuna-vit | ekaḥ | it | mahī | devasya | savituḥ | pari-stutiḥ ||5.81.1||
viśvā | rūpāṇi | prati | muñcate | kaviḥ | pra | asāvīt | bhadram | dvi-pade | catuḥ-pade |
vi | nākam | akhyat | savitā | vareṇyaḥ | anu | pra-yānam | uṣasaḥ | vi | rājati ||5.81.2||
yasya | pra-yānam | anu | anye | it | yayuḥ | devāḥ | devasya | mahimānam | ojasā |
yaḥ | pārthivāni | vi-mame | saḥ | etaśaḥ | rajāṁsi | devaḥ | savitā | mahi-tvanā ||5.81.3||
uta | yāsi | savitariti | trīṇi | rocanā | uta | sūryasya | raśmi-bhiḥ | sam | ucyasi |
uta | rātrīm | ubhayataḥ | pari | īyase | uta | mitraḥ | bhavasi | deva | dharma-bhiḥ ||5.81.4||
uta | īśiṣe | pra-savasya | tvam | ekaḥ | it | uta | pūṣā | bhavasi | deva | yāma-bhiḥ |
uta | idam | viśvam | bhuvanam | vi | rājasi | śyāva-aśvaḥ | te | savitariti | stomam | ānaśe ||5.81.5||
tat | savituḥ | vṛṇīmahe | vayam | devasya | bhojanam |
śreṣṭham | sarva-dhātamam | turam | bhagasya | dhīmahi ||5.82.1||
asya | hi | svayaśaḥ-taram | savituḥ | kat | cana | priyam |
na | minanti | sva-rājyam ||5.82.2||
saḥ | hi | ratnāni | dāśuṣe | suvāti | savitā | bhagaḥ |
tam | bhāgam | citram | īmahe ||5.82.3||
adya | naḥ | deva | savitariti | prajā-vat | sāvīḥ | saubhagam |
parā | duḥ-svapnyam | suva ||5.82.4||
viśvāni | deva | savitaḥ | duḥ-itāni | parā | suva |
yat | bhadram | tat | naḥ | ā | suva ||5.82.5||
anāgasaḥ | aditaye | devasya | savituḥ | save |
viśvā | vāmāni | dhīmahi ||5.82.6||
ā | viśva-devam | sat-patim | su-uktaiḥ | adya | vṛṇīmahe |
satya-savam | savitāram ||5.82.7||
yaḥ | ime iti | ubhe iti | ahanī iti | puraḥ | eti | apra-yucchan |
su-ādhīḥ | devaḥ | savitā ||5.82.8||
yaḥ | imā | viśvā | jātāni | ā-śravayati | ślokena |
pra | ca | suvāti | savitā ||5.82.9||
accha | vada | tavasam | gīḥ-bhiḥ | ābhiḥ | stuhi | parjanyam | namasā | ā |vivāsa |
kanikradat | vṛṣabhaḥ | jīra-dānuḥ | retaḥ | dadhāti | oṣadhīṣu | garbham ||5.83.1||
vi | vṛkṣān | hanti | uta | hanti | rakṣasaḥ | viśvam | bibhāya | bhuvanam | mahā-vadhāt |
uta | anāgāḥ | īṣate | vṛṣṇya-vataḥ | yat | parjanyaḥ | stanayan | hanti | duḥ-kṛtaḥ ||5.83.2||
rathī-iva | kaśayā | aśvān | abhi-kṣipan | āviḥ | dūtān | kṛṇute | varṣyān | aha |
dūrāt | siṁhasya | stanathāḥ | ut | īrate | yat | parjanyaḥ | kṛṇute | varṣyam | nabhaḥ ||5.83.3||
pra | vātāḥ | vānti | patayanti | vi-dyutaḥ | ut | oṣadhīḥ | jihate | pinvate | svariti svaḥ |
irā | viśvasmai | bhuvanāya | jāyate | yat | parjanyaḥ | pṛthivīm | retasā | avati ||5.83.4||
yasya | vrate | pṛthivī | nannamīti | yasya | vrate | śapha-vat | jarbhurīti |
yasya | vrate | oṣadhīḥ | viśva-rūpāḥ | saḥ | naḥ | parjanya | mahi | śarma | yaccha ||5.83.5||
divaḥ | naḥ | vṛṣṭim | marutaḥ | rarīdhvam | pra | pinvata | vṛṣṇaḥ | aśvasya | dhārāḥ |
arvāṅ | etena | stanayitnunā | ā | ihi | apaḥ | ni-siñcan | asuraḥ | pitā | nāḥ ||5.83.6||
abhi | kranda | stanaya | garbham | ā | dhāḥ | udan-vatā | pari | dīya | rathena |
dṛtim | su | karṣa | vi-sitam | nyañcam | samāḥ | bhavantu | ut-vataḥ | ni-pādāḥ ||5.83.7||
mahāntam | kośam | ut | aca | ni | siñca | syandantām | kulyāḥ | vi-sitāḥ | purastāt |
ghṛtena | dyāvāpṛthivī iti | vi | undhi | su-prapānam | bhavatu | aghnyābhyaḥ ||5.83.8||
yat | parjanya | kanikradat | stanayan | haṁsi | duḥ-kṛtaḥ |
prati | idam | viśvam | modate | yat | kim | ca | pṛthivyām | adhi ||5.83.9||
avarṣīḥ | varṣam | ut | ūm̐ iti | su | gṛbhāya | akaḥ | dhanvāni | ati-etavai | ūm̐ iti |
ajījanaḥ | oṣadhīḥ | bhojanāya | kam | uta | pra-jābhyaḥ | avidaḥ | manīṣām ||5.83.10||
baṭ | itthā | parvatānām | khidram | bibharṣi | pṛthivi |
pra | yā | bhūmim | pravatvati | mahnā | jinoṣi | mahini ||5.84.1||
stomāsaḥ | tvā | vi-cāriṇi | prati | stobhanti | aktu-bhiḥ |
pra | yā | vājam | na | heṣantam | perum | asyasi | arjuni ||5.84.2||
dṛḻhā | cit | yā | vanaspatīn | kṣmayā | dardharṣi | ojasā |
yat | te | abhrasya | vi-dyutaḥ | divaḥ | varṣanti | vṛṣṭayaḥ ||5.84.3||
pra | sam-rāje | bṛhat | arca | gabhīram | brahma | priyam | varuṇāya | śrutāya |
vi | yaḥ | jaghāna | śamitā-iva | carma | upa-stire | pṛthivīm | sūryāya ||5.85.1||
vaneṣu | vi | antarikṣam | tatāna | vājam | arvat-su | payaḥ | usriyāsu |
hṛt-su | kratum | varuṇaḥ | ap-su | agnim | divi | sūryam | adadhāt | somam | adrau ||5.85.2||
nīcīna-bāram | varuṇaḥ | kavandham | pra | sasarja | rodasī iti | antarikṣam |
tena | viśvasya | bhuvanasya | rājā | yavam | na | vṛṣṭiḥ | vi | unatti | bhūma ||5.85.3||
unatti | bhūmim | pṛthivīm | uta | dyām | yadā | dugdham | varuṇaḥ | vaṣṭi | āt | it |
sam | abhreṇa | vasata | parvatāsaḥ | taviṣī-yantaḥ | śrathayanta | vīrāḥ ||5.85.4||
imām | ūm̐ iti | su | āsurasya | śrutasya | mahīm | māyām | varuṇasya | pra | vocam |
mānena-iva | tasthi-vān | antarikṣe | vi | yaḥ | mame | pṛthivīm | sūryeṇa ||5.85.5||
imām | ūm̐ iti | nu | kavi-tamasya | māyām | mahīm | devasya | nakiḥ | ā | dadharṣa |
ekam | yat | udnā | na | pṛṇanti | enīḥ | ā-siñcantīḥ | avanayaḥ | samudram ||5.85.6||
aryamyam | varuṇa | mitryam | vā | sakhāyam | vā | sadam | it | bhrātaram | vā |
veśam | vā | nityam | varuṇa | araṇam | vā | yat | sīm | āgaḥ | cakṛma | śiśrathaḥ | tat ||5.85.7||
kitavāsaḥ | yat | riripuḥ | na | dīvi | yat | vā | gha | satyam | uta | yat | na | vidma |
sarvā | tā | vi | sya | śithirā-iva | deva | adha | te | syāma | varuṇa | priyāsaḥ ||5.85.8||
indrāgnī iti | yam | avathaḥ | ubhā | vājeṣu | martyam |
dṛḻhā | cit | saḥ | pra | bhedati | dyumnā | vāṇīḥ-iva | tritaḥ ||5.86.1||
yā | pṛtanāsu | dustarā | yā | vājeṣu | śravāyyā |
yā | pañca | carṣaṇīḥ | abhi | indrāgnī iti | tā | havāmahe ||5.86.2||
tayoḥ | it | ama-vat | śavaḥ | tigmā | didyut | maghonoḥ |
prati | druṇā | gabhastyoḥ | gavām | vṛtra-ghne | ā | īṣate ||5.86.3||
tā | vām | eṣe | rathānām | indrāgnī iti | havāmahe |
patī iti | turasya | rādhasaḥ | vidvāṁsā | girvaṇaḥ-tamā ||5.86.4||
tā | vṛdhantau | anu | dyūn | martāya | devau | adabhā |
arhantā | cit | puraḥ | dadhe | aṁśā-iva | devau | arvate ||5.86.5||
eva | indrāgni-bhyām | ahāvi | havyam | śūṣyam | ghṛtam | na | pūtam | adri-bhiḥ |
tā | sūriṣu | śravaḥ | bṛhat | rayim | gṛṇat-su | didhṛtam | iṣam | gṛṇat-su | didhṛtam ||5.86.6||
pra | vaḥ | mahe | matayaḥ | yantu | viṣṇave | marutvate | giri-jāḥ | evayāmarut |
pra | śardhāya | pra-yajyave | su-khādaye | tavase | bhandat-iṣṭaye | dhuni-vratāya | śavase ||5.87.1||
pra | ye | jātāḥ | mahinā | ye | ca | nu | svayam | pra | vidmanā | bruvate | evayāmarut |
kratvā | tat | vaḥ | marutaḥ | na | ā-dhṛṣe | śavaḥ | dānā | mahnā | tat | eṣām | adhṛṣṭāsaḥ | na | adrayaḥ ||5.87.2||
pra | ye | divaḥ | bṛhataḥ | śṛṇvire | girā | su-śukvānaḥ | su-bhvaḥ | evayāmarut |
na | yeṣām | irī | sadha-sthe | īṣṭe | ā | agnayaḥ | na | sva-vidyutaḥ | pra | spandrāsaḥ | dhunīnām ||5.87.3||
saḥ | cakrame | mahataḥ | niḥ | uru-kramaḥ | samānasmāt | sadasaḥ | evayāmarut |
yadā | ayukta | tmanā | svāt | adhi | snu-bhiḥ | vi-spardhasaḥ | vi-mahasaḥ | jigāti | śe-vṛdhaḥ | nṛ-bhiḥ ||5.87.4||
svanaḥ | na | vaḥ | ama-vān | rejayat | vṛṣā | tveṣaḥ | yayiḥ | taviṣaḥ | evayāmarut |
yena | sahantaḥ | ṛñjata | sva-rociṣaḥ | sthāḥ-raśmānaḥ | hiraṇyayāḥ | su-āyudhāsaḥ | iṣmiṇaḥ ||5.87.5||
apāraḥ | vaḥ | mahimā | vṛddha-śavasaḥ | tveṣam | śavaḥ | avatu | evayāmarut |
sthātāraḥ | hi | pra-sitau | sam-dṛśi | sthana | te | naḥ | uruṣyata | nidaḥ | śuśukvāṁsaḥ | na | agnayaḥ ||5.87.6||
te | rudrāsaḥ | su-makhāḥ | agnayaḥ | yathā | tuvi-dyumnāḥ | avantu | evayāmarut |
dīrgham | pṛthu | paprathe | sadma | pārthivam | yeṣām | ajmeṣu | ā | mahaḥ | śardhāṁsi | adbhuta-enasām ||5.87.7||
adveṣaḥ | naḥ | marutaḥ | gātum | ā | itana | śrota | havam | jarituḥ | evayāmarut |
viṣṇoḥ | mahaḥ | sa-manyavaḥ | yuyotana | smat | rathyaḥ | na | daṁsanā | apa | dveṣāṁsi | sanutariti ||5.87.8||
ganta | naḥ | yajñam | yajñiyāḥ | su-śami | śrota | havam | arakṣaḥ | evayāmarut |
jyeṣṭhāsaḥ | na | parvatāsaḥ | vi-omani | yūyam | tasya | pra-cetasaḥ | syāta | duḥ-dhartavaḥ | nidaḥ ||5.87.9||
tvam | hi | agne | prathamaḥ | manotā | asyāḥ | dhiyaḥ | abhavaḥ | dasma | hotā |
tvam | sīm | vṛṣan | akṛtaṇoḥ | dustarītu | sahaḥ | viśvasmai | sahase | sahadhyai ||6.1.1||
adha | hotā | ni | asīdaḥ | yajīyān | iḻaḥ | pade | iṣayan | īḍyaḥ | san |
tam | tvā | naraḥ | prathamam | deva-yantaḥ | mahaḥ | rāye | citayantaḥ | anu | gman ||6.1.2||
vṛtā-iva | yantam | bahu-bhiḥ | vasavyaiḥ | tve iti | rayim | jāgṛ-vāṁsaḥ | anu | gman |
ruśantam | agnim | darśatam | bṛhantam | vapā-vantam | viśvahā | dīdi-vāṁsam ||6.1.3||
padam | devasya | namasā | vyantaḥ | śravasyavaḥ | śravaḥ | āpan | amṛktam |
nāmāni | cit | dadhire | yajñiyāni | bhadrāyām | te | raṇayanta | sam-dṛṣṭau ||6.1.4||
tvām | vardhanti | kṣitayaḥ | pṛthivyām | tvām | rāyaḥ | ubhayāsaḥ | janānām |
tvam | trātā | taraṇe | cetyaḥ | bhūḥ | pitā | mātā | sadam | it | mānuṣāṇām ||6.1.5||
saparyeṇyaḥ | saḥ | priyaḥ | vikṣu | agniḥ | hotā | mandraḥ | ni | sisāda | yajīyān |
tam | tvā | vayam | dame | ā | dīdi-vāṁsam | upa | jñu-bādhaḥ | namasā | sadema ||6.1.6||
tvam | tvā | vayam | su-dhyaḥ | navyam | agne | sumna-yavaḥ | īmahe | deva-yantaḥ |
tvam | viśaḥ | anayaḥ | dīdyānaḥ | divaḥ | agne | bṛhatā | rocanena ||6.1.7||
viśām | kavim | viśpatim | śaśvatīnām | ni-tośanam | vṛṣabham | carṣaṇīnām |
preti-iṣaṇim | iṣayantam | pāvakam | rājantam | agnim | yajatam | rayīṇām ||6.1.8||
saḥ | agne | īje | śaśame | ca | martaḥ | yaḥ | te | ānaṭ | sam-idhā | havya-dātim |
yaḥ | ā-hutim | pari | veda | namaḥ-bhiḥ | viśvā | it | saḥ | vāmā | dadhate | tvā-ūtaḥ ||6.1.9||
asmai | ūm̐ iti | te | mahi | mahe | vidhema | namaḥ-bhiḥ | agne | sam-idhā | uta | havyaiḥ |
vedī | sūno iti | sahasaḥ | gīḥ-bhiḥ | ukthaiḥ | ā | te | bhadrāyām | su-matau | yatema ||6.1.10||
ā | yaḥ | tatantha | rodasī iti | vi | bhāsā | śravaḥ-bhiḥ | ca | śravasyaḥ | tarutraḥ |
bṛhat-bhiḥ | vājaiḥ | sthavirebhiḥ | asme iti | revat-bhiḥ | agne | vi-taram | vi | bhāhi ||6.1.11||
nṛ-vat | vaso iti | sadam | it | dhehi | asme iti | bhūri | tokāya | tanayāya | paśvaḥ |
pūrvīḥ | iṣaḥ | bṛhatīḥ | āre-aghāḥ | asme iti | bhadrā | sauśravasāni | santu ||6.1.12||
purūṇi | agne | purudhā | tvā-yā | vasūni | rājan | vasutā | te | aśyām |
purūṇi | hi | tve iti | puru-vāra | santi | agne | vasu | vidhate | rājani | tve iti ||6.1.13||
tvam | hi | kṣaita-vat | yaśaḥ | agne | mitraḥ | na | patyase |
tvam | vi-carṣaṇe | śravaḥ | vaso iti | puṣṭim | na | puṣyasi ||6.2.1||
tvām | hi | sma | carṣaṇayaḥ | yajñebhiḥ | gīḥ-bhiḥ | īḻate |
tvām | vājī | yāti | avṛkaḥ | rajaḥ-tūḥ | viśva-carṣaṇiḥ ||6.2.2||
sa-joṣaḥ | tvā | divaḥ | naraḥ | yajñasya | ketum | indhate |
yat | ha | syaḥ | mānuṣaḥ | janaḥ | sumna-yuḥ | juhve | adhvare ||6.2.3||
ṛdhat | yaḥ | te | su-dānave | dhiyā | martaḥ | śaśamate |
ūtī | saḥ | bṛhataḥ | divaḥ | dviṣaḥ | aṁhaḥ | na | tarati ||6.2.4||
sam-idhā | yaḥ | te | ā-hutim | ni-śitim | martyaḥ | naśat |
vayā-vantam | saḥ | puṣyati | kṣayam | agne | śata-āyuṣam ||6.2.5||
tveṣaḥ | te | dhūmaḥ | ṛṇvati | divi | san | śukraḥ | ā-tataḥ |
sūraḥ | na | hi | dyutā | tvam | kṛpā | pāvaka | rocase ||6.2.6||
adha | hi | vikṣu | īḍyaḥ | asi | priyaḥ | naḥ | atithiḥ |
raṇvaḥ | puri-iva | jūryaḥ | sūnuḥ | na | trayayāyyaḥ ||6.2.7||
kratvā | hi | droṇe | ajyase | agne | vājī | na | kṛtvyaḥ |
parijmā-iva | svadhā | gayaḥ | atyaḥ | na | hvāryaḥ | śiśuḥ ||6.2.8||
tvam | tyā | cit | acyutā | agne | paśuḥ | na | yavase |
dhāma | ha | yat | te | ajara | vanā | vṛścanti | śikvasaḥ ||6.2.9||
veṣi | hi | adhvari-yatām | agne | hotā | dame | viśām |
sam-ṛdhaḥ | viśpate | kṛṇu | juṣasva | havyam | aṅgiraḥ ||6.2.10||
accha | naḥ | mitra-mahaḥ | deva | devān | agne | vocaḥ | su-matim | rodasyoḥ |
vīhi | svastim | su-kṣitim | divaḥ | nṝn | dviṣaḥ | aṁhāṁsi | duḥ-itā | tarema | tā | tarema | tava | avasā | tarema ||6.2.11||
agne | saḥ | kṣeṣat | ṛta-pāḥ | ṛte-jāḥ | uru | jyotiḥ | naśate | deva-yuḥ | te |
yam | tvam | mitreṇa | varuṇaḥ | sa-joṣāḥ | deva | pāsi | tyajasā | martam | aṁhaḥ ||6.3.1||
īje | yajñebhiḥ | śaśame | śamībhiḥ | ṛdhat-vārāya | agnaye | dadāśa |
eva | cana | tam | yaśasām | ajuṣṭiḥ | na | aṁhaḥ | martam | naśate | na | pra-dṛptiḥ ||6.3.2||
sūraḥ | na | yasya | dṛśatiḥ | arepāḥ | bhīmā | yat | eti | śucataḥ | te | ā | dhīḥ |
heṣasvataḥ | śurudhaḥ | na | ayam | aktoḥ | kutra | cit | raṇvaḥ | vasatiḥ | vane-jāḥ ||6.3.3||
tigmam | cit | ema | mahi | varpaḥ | asya | bhasat | aśvaḥ | na | yamasāna | āsā |
vi-jehamānaḥ | paraśuḥ | na | jihvām | draviḥ | na | dravayati | dāru | dhakṣat ||6.3.4||
saḥ | it | astā-iva | prati | dhāt | asiṣyan | śiśīta | tejaḥ | ayasaḥ | na | dhārām |
citra-dhrajatiḥ | aratiḥ | yaḥ | aktoḥ | veḥ | na | dru-sadvā | raghupatma-jaṁhāḥ ||6.3.5||
saḥ | īm | rebhaḥ | na | prati | vaste | usrāḥ | śociṣā | rarapīti | mitra-mahāḥ |
naktam | yaḥ | īm | aruṣaḥ | yaḥ | divā | nṝn | amartyaḥ | aruṣaḥ | yaḥ | divā | nṝn ||6.3.6||
divaḥ | na | yasya | vidhataḥ | navīnot | vṛṣā | rukṣaḥ | oṣadhīṣu | nūnot |
ghṛṇā | na | yaḥ | dhrajasā | patmanā | yan | ā | rodasī iti | vasunā | dam | supatnī iti su-patnī ||6.3.7||
dhāyaḥ-bhiḥ | vā | yaḥ | yujyebhiḥ | arkaiḥ | vi-dyut | na | davidyot | svebhiḥ | śuṣmaiḥ |
śardhaḥ | vā | yaḥ | marutām | tatakṣa | ṛbhuḥ | na | tveṣaḥ | rabhasānaḥ | adyaut ||6.3.8||
yathā | hotaḥ | manuṣaḥ | deva-tātā | yajñebhiḥ | sūno iti | sahasaḥ | yajāsi |
eva | naḥ | adya | samanā | samānān | uśan | agne | uśataḥ | yakṣi | devān ||6.4.1||
saḥ | naḥ | vibhā-vā | cakṣaṇiḥ | na | vastoḥ | agniḥ | vandāru | vedyaḥ | canaḥ | dhāt |
viśva-āyuḥ | yaḥ | amṛtaḥ | martyeṣu | uṣaḥ-bhut | bhūt | atithiḥ | jāta-vedāḥ ||6.4.2||
dyāvaḥ | na | yasya | panayanti | abhvam | bhāsāṁsi | vaste | sūryaḥ | na | śukraḥ |
vi | yaḥ | inoti | ajaraḥ | pāvakaḥ | aśnasya | cit | śiśnathat | pūrvyāṇi ||6.4.3||
vadmā | hi | sūno iti | asi | adma-sadvā | cakre | agniḥ | januṣā | ajma | annam |
saḥ | tvam | naḥ | ūrja-sane | ūrjam | dhāḥ | rājā-iva | jeḥ | avṛke | kṣeṣi | antariti ||6.4.4||
ni-tikti | yaḥ | vāraṇam | annam | atti | vāyuḥ | na | rāṣṭrī | ati | eti | aktūn |
turyāmaḥ | yaḥ | te | ā-diśām | arātīḥ | atyaḥ | na | hrutaḥ | patataḥ | pari-hrut ||6.4.5||
ā | sūryaḥ | na | bhānumat-bhiḥ | arkaiḥ | agne | tatantha | rodasī iti | vi | bhāsā |
citraḥ | nayat | pari | tamāṁsi | aktaḥ | śociṣā | patman | auśijaḥ | na | dīyan ||6.4.6||
tvām | hi | mandra-tamam | arka-śokaiḥ | vavṛmahe | mahi | naḥ | śroṣi | agne |
indram | na | tvā | śavasā | devatā | vāyum | pṛṇanti | rādhasā | nṛ-tamāḥ ||6.4.7||
nu | naḥ | agne | avṛkebhiḥ | svasti | veṣi | rāyaḥ | pathi-bhiḥ | parṣi | aṁhaḥ |
tā | sūri-bhyaḥ | gṛṇate | rāsi | sumnam | madema | śata-himāḥ | su-vīrāḥ ||6.4.8||
huve | vaḥ | sūnum | sahasaḥ | yuvānam | adrogha-vācam | mati-bhiḥ | yaviṣṭham |
yaḥ | invati | draviṇāni | pra-cetāḥ | viśva-vārāṇi | puru-vāraḥ | adhruk ||6.5.1||
tve iti | vasūni | puru-aṇīka | hotaḥ | doṣā | vastoḥ | ā | īrire | yajñiyāsaḥ |
kṣāma-iva | viśvā | bhuvanāni | yasmin | sam | saubhagāni | dadhire | pāvake ||6.5.2||
tvam | vikṣu | pra-divaḥ | sīdaḥ | āsu | kratvā | rathīḥ | abhavaḥ | vāryāṇām |
ataḥ | inoṣi | vidhate | cikitvaḥ | vi | ānuṣak | jāta-vedaḥ | vasūni ||6.5.3||
yaḥ | naḥ | sanutyaḥ | abhi-dāsat | agne | yaḥ | antaraḥ | mitra-mahaḥ | vanuṣyāt |
tam | ajarebhiḥ | vṛṣa-bhiḥ | tava | svaiḥ | tapa | tapiṣṭha | tapasā | tapasvān ||6.5.4||
yaḥ | te | yajñena | sam-idhā | yaḥ | ukthaiḥ | arkebhiḥ | sūno iti | sahasaḥ | dadāśat |
saḥ | martyeṣu | amṛta | pra-cetāḥ | rāyā | dyumnena | śravasā | vi | bhāti ||6.5.5||
saḥ | tat | kṛdhi | iṣitaḥ | tūyam | agne | spṛdhaḥ | bādhasva | sahasā | sahasvān |
yat | śasyase | dyu-bhiḥ | aktaḥ | vacaḥ-bhiḥ | tat | juṣasva | jarituḥ | ghoṣi | manma ||6.5.6||
aśyāma | tam | kāmam | agne | tava | ūtī | aśyāma | rayim | rayi-vaḥ | su-vīram |
aśyāma | vājam | abhi | vājayantaḥ | aśyāma | dyumnam | ajara | ajaram | te ||6.5.7||
pra | navyasā | sahasaḥ | sūnum | accha | yajñena | gātum | avaḥ | icchamānaḥ |
vṛścat-vanam | kṛṣṇa-yāmam | ruśantam | vītī | hotāram | divyam | jigāti ||6.6.1||
saḥ | śvitānaḥ | tānyatuḥ | rocana-sthāḥ | ajarebhiḥ | nānadat-bhiḥ | yaviṣṭhaḥ |
yaḥ | pāvakaḥ | puru-tamaḥ | purūṇi | pṛthūni | agniḥ | anu-yāti | bharvan ||6.6.2||
vi | te | viṣvak | vāta-jūtāsaḥ | agne | bhāmāsaḥ | śuce | śucayaḥ | caranti |
tuvi-mrakṣāsaḥ | divyāḥ | nava-gvāḥ | vanā | vananti | dhṛṣatā | rujantaḥ ||6.6.3||
ye | te | śukrāsaḥ | śucayaḥ | śuciṣmaḥ | kṣām | vapanti | vi-sitāsaḥ | aśvāḥ |
adha | bhramaḥ | te | urviyā | vi | bhāti | yātayamānaḥ | adhi | sānu | pṛśneḥ ||6.6.4||
adha | jihvā | pāpatīti | pra | vṛṣṇaḥ | goṣu-yudhaḥ | na | aśaniḥ | sṛjānā |
śūrasya-iva | pra-sitiḥ | kṣātiḥ | agneḥ | duḥ-vartuḥ | bhīmaḥ | dayate | vanāni ||6.6.5||
ā | bhānunā | pārthivāni | jrayāṁsi | mahaḥ | todasya | dhṛṣatā | tatantha |
saḥ | bādhasva | apa | bhayā | sahaḥ-bhiḥ | spṛdhaḥ | vanuṣyan | vanuṣaḥ | ni | jūrva ||6.6.6||
saḥ | citra | citram | citayantam | asme iti | citra-kṣatra | citra-tamam | vayaḥ-dhām |
candram | rayim | puru-vīram | bṛhantam | candra | candrābhiḥ | gṛṇate | yuvasva ||6.6.7||
mūrdhānam | divaḥ | aratim | pṛthivyāḥ | vaiśvānaram | ṛte | ā | jātam | agnim |
kavim | sam-rājam | atithim | janānām | āsan | ā | pātram | janayanta | devāḥ ||6.7.1||
nābhim | yajñānām | sadanam | rayīṇām | mahām | ā-hāvam | abhi | sam | navanta |
vaiśvānaram | rathyam | adhvarāṇām | yajñasya | ketum | janayanta | devāḥ ||6.7.2||
tvat | vipraḥ | jāyate | vājī | agne | tvat | vīrāsaḥ | abhimāti-sahaḥ |
vaiśvānara | tvam | asmāsu | dhehi | vasūni | rājan | spṛhayāyyāṇi ||6.7.3||
tvām | viśve | amṛta | jāyamānam | śiśum | na | devāḥ | abhi | sam | navante |
tava | kratu-bhiḥ | amṛta-tvam | āyan | vaiśvānara | yat | pitroḥ | adīdeḥ ||6.7.4||
vaiśvānara | tava | tāni | vratāni | mahāni | agne | nakiḥ | ā | dadharṣa |
yat | jāyamānaḥ | pitroḥ | upa-sthe | avindaḥ | ketum | vayuneṣu | ahnām ||6.7.5||
vaiśvānarasya | vi-mitāni | cakṣasā | sānūni | divaḥ | amṛtasya | ketunā |
tasya | it | ūm̐ iti | viśvā | bhuvanā | adhi | mūrdhani | vayāḥ-iva | ruruhuḥ | sapta | vi-sruhaḥ ||6.7.6||
vi | yaḥ | rajāṁsi | amimīta | su-kratuḥ | vaiśvānaraḥ | vi | divaḥ | rocanā | kaviḥ |
pari | yaḥ | viśvā | bhuvanāni | paprathe | adabdhaḥ | gopāḥ | amṛtasya | rakṣitā ||6.7.7||
pṛkṣasya | vṛṣṇaḥ | aruṣasya | nu | sahaḥ | pra | nu | vocam | vidathā | jāta-vedasaḥ |
vaiśvānarāya | matiḥ | navyasī | śuciḥ | somaḥ-iva | pavate | cāruḥ | agnaye ||6.8.1||
saḥ | jāyamānaḥ | parame | vi-omani | vratāni | agniḥ | vrata-pāḥ | arakṣata |
vi | antarikṣam | amimīta | su-kratuḥ | vaiśvānaraḥ | mahinā | nākam | aspṛśat ||6.8.2||
vi | astabhnāt | rodasī iti | mitraḥ | adbhutaḥ | antaḥ-vāvat | akṛṇot | jyotiṣā | tamaḥ |
vi | carmaṇī iveti carmaṇī-iva | dhiṣaṇe iti | avartayat | vaiśvānaraḥ | viśvam | adhatta | vṛṣṇyam ||6.8.3||
apām | upa-sthe | mahiṣāḥ | agṛbhṇata | viśaḥ | rājānam | upa | tasthuḥ | ṛgmiyam |
ā | dūtaḥ | agnim | abharat | vivasvataḥ | vaiśvānaram | mātariśvā | parā-vataḥ ||6.8.4||
yuge-yuge | vidathyam | gṛṇat-bhyaḥ | agne | rayim | yaśasam | dhehi | navyasīm |
pavyā-iva | rājan | agha-śaṁsam | ajara | nīcā | ni | vṛśca | vaninam | na | tejasā ||6.8.5||
asmākam | agne | maghavat-su | dhāraya | anāmi | kṣatram | ajaram | su-vīryam |
vayam | jayema | śatinam | sahasriṇam | vaiśvānara | vājam | agne | tava | ūti-bhiḥ ||6.8.6||
adabdhebhiḥ | tava | gopābhiḥ | iṣṭe | asmākam | pāhi | tri-sadhastha | sūrīn |
rakṣa | ca | naḥ | daduṣām | śardhaḥ | agne | vaiśvānara | pra | ca | tārīḥ | stavānaḥ ||6.8.7||
ahaḥ | ca | kṛṣṇam | ahaḥ | arjunam | ca | vi | vartete iti | rajasī iti | vedyābhiḥ |
vaiśvānaraḥ | jāyamānaḥ | na | rājā | ava | atirat | jyotiṣā | agniḥ | tamāṁsi ||6.9.1||
na | aham | tantum | na | vi | jānāmi | otum | na | yam | vayanti | sam-are | atamānāḥ |
kasya | svit | putraḥ | iha | vaktvāni | paraḥ | vadāti | avareṇa | pitrā ||6.9.2||
saḥ | it | tantum | saḥ | vi | jānāti | otum | saḥ | vaktvāni | ṛtu-thā | vadāti |
yaḥ | īm | ciketat | amṛtasya | gopāḥ | avaḥ | caran | paraḥ | anyena | paśyan ||6.9.3||
ayam | hotā | prathamaḥ | paśyata | imam | idam | jyotiḥ | amṛtam | martyeṣu |
ayam | saḥ | jajñe | dhruvaḥ | ā | ni-sattaḥ | amartyaḥ | tanvā | vardhamānaḥ ||6.9.4||
dhruvam | jyotiḥ | ni-hitam | dṛśaye | kam | manaḥ | javiṣṭham | patayat-su | antariti |
viśve | devāḥ | sa-manasaḥ | sa-ketāḥ | ekam | kratum | abhi | vi | yanti | sādhu ||6.9.5||
vi | me | karṇā | patayataḥ | vi | cakṣuḥ | vi | idam | jyotiḥ | hṛdaye | ā-hitam | yat |
vi | me | manaḥ | carati | dūre-ādhīḥ | kim | svit | vakṣyāmi | kim | ūm̐ iti | nu | maniṣye ||6.9.6||
viśve | devāḥ | anamasyan | bhiyānāḥ | tvām | agne | tamasi | tasthi-vāṁsam |
vaiśvānaraḥ | avatu | ūtaye | naḥ | amartyaḥ | avatu | ūtaye | naḥ ||6.9.7||
puraḥ | vaḥ | mandram | divyam | su-vṛktim | pra-yati | yajñe | agnim | adhvare | dadhidhvam |
puraḥ | ukthebhiḥ | saḥ | hi | naḥ | vibhā-vā | su-adhvarā | karati | jāta-vedāḥ ||6.10.1||
tam | ūm̐ iti | dyu-maḥ | puru-anīka | hotaḥ | agne | agni-bhiḥ | manuṣaḥ | idhānaḥ |
stomam | yam | asmai | mamatā-iva | śūṣam | ghṛtam | na | śuci | matayaḥ | pavante ||6.10.2||
pīpāya | saḥ | śravasā | martyeṣu | yaḥ | agnaye | dadāśa | vipraḥ | ukthaiḥ |
citrābhiḥ | tam | ūti-bhiḥ | citra-śociḥ | vrajasya | sātā | go-mataḥ | dadhāti ||6.10.3||
ā | yaḥ | paprau | jāyamānaḥ | urvī iti | dūre-dṛśā | bhāsā | kṛṣṇa-adhvā |
adha | bahu | cit | tamaḥ | ūrmyāyāḥ | tiraḥ | śociṣā | dadṛśe | pāvakaḥ ||6.10.4||
nu | naḥ | citram | puru-vājābhiḥ | ūtī | agne | rayim | maghavat-bhyaḥ | ca | dhehi |
ye | rādhasā | śravasā | ca | ati | anyān | su-vīryebhiḥ | ca | abhi | santi | janān ||6.10.5||
imam | yajñam | canaḥ | dhāḥ | agne | uśan | yam | te | āsānaḥ | juhute | haviṣmān |
bharat-vājeṣu | dadhiṣe | su-vṛktim | avīḥ | vājasya | gadhyasya | sātau ||6.10.6||
6.11.1a yajasva hotariṣito yajīyānagne bādho marutāṁ na prayukti |
6.11.1c ā no mitrāvaruṇā nāsatyā dyāvā hotrāya pṛthivī vavṛtyāḥ ||
6.11.2a tvaṁ hotā mandratamo no adhrugantardevo vidathā martyeṣu |
6.11.2c pāvakayā juhvā vahnirāsāgne yajasva tanvaṁ tava svām ||
6.11.3a dhanyā ciddhi tve dhiṣaṇā vaṣṭi pra devāñjanma gṛṇate yajadhyai |
6.11.3c vepiṣṭho aṅgirasāṁ yaddha vipro madhu cchando bhanati rebha iṣṭau ||
6.11.4a adidyutatsvapāko vibhāvāgne yajasva rodasī urūcī |
6.11.4c āyuṁ na yaṁ namasā rātahavyā añjanti suprayasaṁ pañca janāḥ ||
6.11.5a vṛñje ha yannamasā barhiragnāvayāmi srugghṛtavatī suvṛktiḥ |
6.11.5c amyakṣi sadma sadane pṛthivyā aśrāyi yajñaḥ sūrye na cakṣuḥ ||
6.11.6a daśasyā naḥ purvaṇīka hotardevebhiragne agnibhiridhānaḥ |
6.11.6c rāyaḥ sūno sahaso vāvasānā ati srasema vṛjanaṁ nāṁhaḥ ||
6.12.1a madhye hotā duroṇe barhiṣo rāḻagnistodasya rodasī yajadhyai |
6.12.1c ayaṁ sa sūnuḥ sahasa ṛtāvā dūrātsūryo na śociṣā tatāna ||
6.12.2a ā yasmintve svapāke yajatra yakṣadrājantsarvatāteva nu dyauḥ |
6.12.2c triṣadhasthastataruṣo na jaṁho havyā maghāni mānuṣā yajadhyai ||
6.12.3a tejiṣṭhā yasyāratirvanerāṭ todo adhvanna vṛdhasāno adyaut |
6.12.3c adrogho na dravitā cetati tmannamartyo'vartra oṣadhīṣu ||
6.12.4a sāsmākebhiretarī na śūṣairagniḥ ṣṭave dama ā jātavedāḥ |
6.12.4c drvanno vanvankratvā nārvosraḥ piteva jārayāyi yajñaiḥ ||
6.12.5a adha smāsya panayanti bhāso vṛthā yattakṣadanuyāti pṛthvīm |
6.12.5c sadyo yaḥ spandro viṣito dhavīyānṛṇo na tāyurati dhanvā rāṭ ||
6.12.6a sa tvaṁ no arvannidāyā viśvebhiragne agnibhiridhānaḥ |
6.12.6c veṣi rāyo vi yāsi ducchunā madema śatahimāḥ suvīrāḥ ||
6.13.1a tvadviśvā subhaga saubhagānyagne vi yanti vanino na vayāḥ |
6.13.1c śruṣṭī rayirvājo vṛtratūrye divo vṛṣṭirīḍyo rītirapām ||
6.13.2a tvaṁ bhago na ā hi ratnamiṣe parijmeva kṣayasi dasmavarcāḥ |
6.13.2c agne mitro na bṛhata ṛtasyāsi kṣattā vāmasya deva bhūreḥ ||
6.13.3a sa satpatiḥ śavasā hanti vṛtramagne vipro vi paṇerbharti vājam |
6.13.3c yaṁ tvaṁ praceta ṛtajāta rāyā sajoṣā naptrāpāṁ hinoṣi ||
6.13.4a yaste sūno sahaso gīrbhirukthairyajñairmarto niśitiṁ vedyānaṭ |
6.13.4c viśvaṁ sa deva prati vāramagne dhatte dhānyaṁ patyate vasavyaiḥ ||
6.13.5a tā nṛbhya ā sauśravasā suvīrāgne sūno sahasaḥ puṣyase dhāḥ |
6.13.5c kṛṇoṣi yacchavasā bhūri paśvo vayo vṛkāyāraye jasuraye ||
6.13.6a vadmā sūno sahaso no vihāyā agne tokaṁ tanayaṁ vāji no dāḥ |
6.13.6c viśvābhirgīrbhirabhi pūrtimaśyāṁ madema śatahimāḥ suvīrāḥ ||
6.14.1a agnā yo martyo duvo dhiyaṁ jujoṣa dhītibhiḥ |
6.14.1c bhasannu ṣa pra pūrvya iṣaṁ vurītāvase ||
6.14.2a agniriddhi pracetā agnirvedhastama ṛṣiḥ |
6.14.2c agniṁ hotāramīḻate yajñeṣu manuṣo viśaḥ ||
6.14.3a nānā hyagne'vase spardhante rāyo aryaḥ |
6.14.3c tūrvanto dasyumāyavo vrataiḥ sīkṣanto avratam ||
6.14.4a agnirapsāmṛtīṣahaṁ vīraṁ dadāti satpatim |
6.14.4c yasya trasanti śavasaḥ saṁcakṣi śatravo bhiyā ||
6.14.5a agnirhi vidmanā nido devo martamuruṣyati |
6.14.5c sahāvā yasyāvṛto rayirvājeṣvavṛtaḥ ||
6.14.6a acchā no mitramaho deva devānagne vocaḥ sumatiṁ rodasyoḥ |
6.14.6c vīhi svastiṁ sukṣitiṁ divo nṝndviṣo aṁhāṁsi duritā tarema tā tarema tavāvasā tarema ||
6.15.1a imamū ṣu vo atithimuṣarbudhaṁ viśvāsāṁ viśāṁ patimṛñjase girā |
6.15.1c vetīddivo januṣā kaccidā śucirjyokcidatti garbho yadacyutam ||
6.15.2a mitraṁ na yaṁ sudhitaṁ bhṛgavo dadhurvanaspatāvīḍyamūrdhvaśociṣam |
6.15.2c sa tvaṁ suprīto vītahavye adbhuta praśastibhirmahayase divedive ||
6.15.3a sa tvaṁ dakṣasyāvṛko vṛdho bhūraryaḥ parasyāntarasya taruṣaḥ |
6.15.3c rāyaḥ sūno sahaso martyeṣvā chardiryaccha vītahavyāya sapratho bharadvājāya saprathaḥ ||
6.15.4a dyutānaṁ vo atithiṁ svarṇaramagniṁ hotāraṁ manuṣaḥ svadhvaram |
6.15.4c vipraṁ na dyukṣavacasaṁ suvṛktibhirhavyavāhamaratiṁ devamṛñjase ||
6.15.5a pāvakayā yaścitayantyā kṛpā kṣāmanruruca uṣaso na bhānunā |
6.15.5c tūrvanna yāmannetaśasya nū raṇa ā yo ghṛṇe na tatṛṣāṇo ajaraḥ ||
6.15.6a agnimagniṁ vaḥ samidhā duvasyata priyaṁpriyaṁ vo atithiṁ gṛṇīṣaṇi |
6.15.6c upa vo gīrbhiramṛtaṁ vivāsata devo deveṣu vanate hi vāryaṁ devo deveṣu vanate hi no duvaḥ ||
6.15.7a samiddhamagniṁ samidhā girā gṛṇe śuciṁ pāvakaṁ puro adhvare dhruvam |
6.15.7c vipraṁ hotāraṁ puruvāramadruhaṁ kaviṁ sumnairīmahe jātavedasam ||
6.15.8a tvāṁ dūtamagne amṛtaṁ yugeyuge havyavāhaṁ dadhire pāyumīḍyam |
6.15.8c devāsaśca martāsaśca jāgṛviṁ vibhuṁ viśpatiṁ namasā ni ṣedire ||
6.15.9a vibhūṣannagna ubhayām̐ anu vratā dūto devānāṁ rajasī samīyase |
6.15.9c yatte dhītiṁ sumatimāvṛṇīmahe'dha smā nastrivarūthaḥ śivo bhava ||
6.15.10a taṁ supratīkaṁ sudṛśaṁ svañcamavidvāṁso viduṣṭaraṁ sapema |
6.15.10c sa yakṣadviśvā vayunāni vidvānpra havyamagniramṛteṣu vocat ||
6.15.11a tamagne pāsyuta taṁ piparṣi yasta ānaṭ kavaye śūra dhītim |
6.15.11c yajñasya vā niśitiṁ voditiṁ vā tamitpṛṇakṣi śavasota rāyā ||
6.15.12a tvamagne vanuṣyato ni pāhi tvamu naḥ sahasāvannavadyāt |
6.15.12c saṁ tvā dhvasmanvadabhyetu pāthaḥ saṁ rayiḥ spṛhayāyyaḥ sahasrī ||
6.15.13a agnirhotā gṛhapatiḥ sa rājā viśvā veda janimā jātavedāḥ |
6.15.13c devānāmuta yo martyānāṁ yajiṣṭhaḥ sa pra yajatāmṛtāvā ||
6.15.14a agne yadadya viśo adhvarasya hotaḥ pāvakaśoce veṣṭvaṁ hi yajvā |
6.15.14c ṛtā yajāsi mahinā vi yadbhūrhavyā vaha yaviṣṭha yā te adya ||
6.15.15a abhi prayāṁsi sudhitāni hi khyo ni tvā dadhīta rodasī yajadhyai |
6.15.15c avā no maghavanvājasātāvagne viśvāni duritā tarema tā tarema tavāvasā tarema ||
6.15.16a agne viśvebhiḥ svanīka devairūrṇāvantaṁ prathamaḥ sīda yonim |
6.15.16c kulāyinaṁ ghṛtavantaṁ savitre yajñaṁ naya yajamānāya sādhu ||
6.15.17a imamu tyamatharvavadagniṁ manthanti vedhasaḥ |
6.15.17c yamaṅkūyantamānayannamūraṁ śyāvyābhyaḥ ||
6.15.18a janiṣvā devavītaye sarvatātā svastaye |
6.15.18c ā devānvakṣyamṛtām̐ ṛtāvṛdho yajñaṁ deveṣu pispṛśaḥ ||
6.15.19a vayamu tvā gṛhapate janānāmagne akarma samidhā bṛhantam |
6.15.19c asthūri no gārhapatyāni santu tigmena nastejasā saṁ śiśādhi ||
6.16.1a tvamagne yajñānāṁ hotā viśveṣāṁ hitaḥ |
6.16.1c devebhirmānuṣe jane ||
6.16.2a sa no mandrābhiradhvare jihvābhiryajā mahaḥ |
6.16.2c ā devānvakṣi yakṣi ca ||
6.16.3a vetthā hi vedho adhvanaḥ pathaśca devāñjasā |
6.16.3c agne yajñeṣu sukrato ||
6.16.4a tvāmīḻe adha dvitā bharato vājibhiḥ śunam |
6.16.4c īje yajñeṣu yajñiyam ||
6.16.5a tvamimā vāryā puru divodāsāya sunvate |
6.16.5c bharadvājāya dāśuṣe ||
6.16.6a tvaṁ dūto amartya ā vahā daivyaṁ janam |
6.16.6c śṛṇvanviprasya suṣṭutim ||
6.16.7a tvāmagne svādhyo martāso devavītaye |
6.16.7c yajñeṣu devamīḻate ||
6.16.8a tava pra yakṣi saṁdṛśamuta kratuṁ sudānavaḥ |
6.16.8c viśve juṣanta kāminaḥ ||
6.16.9a tvaṁ hotā manurhito vahnirāsā viduṣṭaraḥ |
6.16.9c agne yakṣi divo viśaḥ ||
6.16.10a agna ā yāhi vītaye gṛṇāno havyadātaye |
6.16.10c ni hotā satsi barhiṣi ||
6.16.11a taṁ tvā samidbhiraṅgiro ghṛtena vardhayāmasi |
6.16.11c bṛhacchocā yaviṣṭhya ||
6.16.12a sa naḥ pṛthu śravāyyamacchā deva vivāsasi |
6.16.12c bṛhadagne suvīryam ||
6.16.13a tvāmagne puṣkarādadhyatharvā niramanthata |
6.16.13c mūrdhno viśvasya vāghataḥ ||
6.16.14a tamu tvā dadhyaṅṅṛṣiḥ putra īdhe atharvaṇaḥ |
6.16.14c vṛtrahaṇaṁ puraṁdaram ||
6.16.15a tamu tvā pāthyo vṛṣā samīdhe dasyuhantamam |
6.16.15c dhanaṁjayaṁ raṇeraṇe ||
6.16.16a ehyū ṣu bravāṇi te'gna itthetarā giraḥ |
6.16.16c ebhirvardhāsa indubhiḥ ||
6.16.17a yatra kva ca te mano dakṣaṁ dadhasa uttaram |
6.16.17c tatrā sadaḥ kṛṇavase ||
6.16.18a nahi te pūrtamakṣipadbhuvannemānāṁ vaso |
6.16.18c athā duvo vanavase ||
6.16.19a āgniragāmi bhārato vṛtrahā purucetanaḥ |
6.16.19c divodāsasya satpatiḥ ||
6.16.20a sa hi viśvāti pārthivā rayiṁ dāśanmahitvanā |
6.16.20c vanvannavāto astṛtaḥ ||
6.16.21a sa pratnavannavīyasāgne dyumnena saṁyatā |
6.16.21c bṛhattatantha bhānunā ||
6.16.22a pra vaḥ sakhāyo agnaye stomaṁ yajñaṁ ca dhṛṣṇuyā |
6.16.22c arca gāya ca vedhase ||
6.16.23a sa hi yo mānuṣā yugā sīdaddhotā kavikratuḥ |
6.16.23c dūtaśca havyavāhanaḥ ||
6.16.24a tā rājānā śucivratādityānmārutaṁ gaṇam |
6.16.24c vaso yakṣīha rodasī ||
6.16.25a vasvī te agne saṁdṛṣṭiriṣayate martyāya |
6.16.25c ūrjo napādamṛtasya ||
6.16.26a kratvā dā astu śreṣṭho'dya tvā vanvantsurekṇāḥ |
6.16.26c marta ānāśa suvṛktim ||
6.16.27a te te agne tvotā iṣayanto viśvamāyuḥ |
6.16.27c taranto aryo arātīrvanvanto aryo arātīḥ ||
6.16.28a agnistigmena śociṣā yāsadviśvaṁ nyatriṇam |
6.16.28c agnirno vanate rayim ||
6.16.29a suvīraṁ rayimā bhara jātavedo vicarṣaṇe |
6.16.29c jahi rakṣāṁsi sukrato ||
6.16.30a tvaṁ naḥ pāhyaṁhaso jātavedo aghāyataḥ |
6.16.30c rakṣā ṇo brahmaṇaskave ||
6.16.31a yo no agne dureva ā marto vadhāya dāśati |
6.16.31c tasmānnaḥ pāhyaṁhasaḥ ||
6.16.32a tvaṁ taṁ deva jihvayā pari bādhasva duṣkṛtam |
6.16.32c marto yo no jighāṁsati ||
6.16.33a bharadvājāya saprathaḥ śarma yaccha sahantya |
6.16.33c agne vareṇyaṁ vasu ||
6.16.34a agnirvṛtrāṇi jaṅghanaddraviṇasyurvipanyayā |
6.16.34c samiddhaḥ śukra āhutaḥ ||
6.16.35a garbhe mātuḥ pituṣpitā vididyutāno akṣare |
6.16.35c sīdannṛtasya yonimā ||
6.16.36a brahma prajāvadā bhara jātavedo vicarṣaṇe |
6.16.36c agne yaddīdayaddivi ||
6.16.37a upa tvā raṇvasaṁdṛśaṁ prayasvantaḥ sahaskṛta |
6.16.37c agne sasṛjmahe giraḥ ||
6.16.38a upa cchāyāmiva ghṛṇeraganma śarma te vayam |
6.16.38c agne hiraṇyasaṁdṛśaḥ ||
6.16.39a ya ugra iva śaryahā tigmaśṛṅgo na vaṁsagaḥ |
6.16.39c agne puro rurojitha ||
6.16.40a ā yaṁ haste na khādinaṁ śiśuṁ jātaṁ na bibhrati |
6.16.40c viśāmagniṁ svadhvaram ||
6.16.41a pra devaṁ devavītaye bharatā vasuvittamam |
6.16.41c ā sve yonau ni ṣīdatu ||
6.16.42a ā jātaṁ jātavedasi priyaṁ śiśītātithim |
6.16.42c syona ā gṛhapatim ||
6.16.43a agne yukṣvā hi ye tavāśvāso deva sādhavaḥ |
6.16.43c araṁ vahanti manyave ||
6.16.44a acchā no yāhyā vahābhi prayāṁsi vītaye |
6.16.44c ā devāntsomapītaye ||
6.16.45a udagne bhārata dyumadajasreṇa davidyutat |
6.16.45c śocā vi bhāhyajara ||
6.16.46a vītī yo devaṁ marto duvasyedagnimīḻītādhvare haviṣmān |
6.16.46c hotāraṁ satyayajaṁ rodasyoruttānahasto namasā vivāset ||
6.16.47a ā te agna ṛcā havirhṛdā taṣṭaṁ bharāmasi |
6.16.47c te te bhavantūkṣaṇa ṛṣabhāso vaśā uta ||
6.16.48a agniṁ devāso agriyamindhate vṛtrahantamam |
6.16.48c yenā vasūnyābhṛtā tṛḻhā rakṣāṁsi vājinā ||
6.17.1a pibā somamabhi yamugra tarda ūrvaṁ gavyaṁ mahi gṛṇāna indra |
6.17.1c vi yo dhṛṣṇo vadhiṣo vajrahasta viśvā vṛtramamitriyā śavobhiḥ ||
6.17.2a sa īṁ pāhi ya ṛjīṣī tarutro yaḥ śipravānvṛṣabho yo matīnām |
6.17.2c yo gotrabhidvajrabhṛdyo hariṣṭhāḥ sa indra citrām̐ abhi tṛndhi vājān ||
6.17.3a evā pāhi pratnathā mandatu tvā śrudhi brahma vāvṛdhasvota gīrbhiḥ |
6.17.3c āviḥ sūryaṁ kṛṇuhi pīpihīṣo jahi śatrūm̐rabhi gā indra tṛndhi ||
6.17.4a te tvā madā bṛhadindra svadhāva ime pītā ukṣayanta dyumantam |
6.17.4c mahāmanūnaṁ tavasaṁ vibhūtiṁ matsarāso jarhṛṣanta prasāham ||
6.17.5a yebhiḥ sūryamuṣasaṁ mandasāno'vāsayo'pa dṛḻhāni dardrat |
6.17.5c mahāmadriṁ pari gā indra santaṁ nutthā acyutaṁ sadasaspari svāt ||
6.17.6a tava kratvā tava taddaṁsanābhirāmāsu pakvaṁ śacyā ni dīdhaḥ |
6.17.6c aurṇordura usriyābhyo vi dṛḻhodūrvādgā asṛjo aṅgirasvān ||
6.17.7a paprātha kṣāṁ mahi daṁso vyurvīmupa dyāmṛṣvo bṛhadindra stabhāyaḥ |
6.17.7c adhārayo rodasī devaputre pratne mātarā yahvī ṛtasya ||
6.17.8a adha tvā viśve pura indra devā ekaṁ tavasaṁ dadhire bharāya |
6.17.8c adevo yadabhyauhiṣṭa devāntsvarṣātā vṛṇata indramatra ||
6.17.9a adha dyauścitte apa sā nu vajrāddvitānamadbhiyasā svasya manyoḥ |
6.17.9c ahiṁ yadindro abhyohasānaṁ ni cidviśvāyuḥ śayathe jaghāna ||
6.17.10a adha tvaṣṭā te maha ugra vajraṁ sahasrabhṛṣṭiṁ vavṛtacchatāśrim |
6.17.10c nikāmamaramaṇasaṁ yena navantamahiṁ saṁ piṇagṛjīṣin ||
6.17.11a vardhānyaṁ viśve marutaḥ sajoṣāḥ pacacchataṁ mahiṣām̐ indra tubhyam |
6.17.11c pūṣā viṣṇustrīṇi sarāṁsi dhāvanvṛtrahaṇaṁ madiramaṁśumasmai ||
6.17.12a ā kṣodo mahi vṛtaṁ nadīnāṁ pariṣṭhitamasṛja ūrmimapām |
6.17.12c tāsāmanu pravata indra panthāṁ prārdayo nīcīrapasaḥ samudram ||
6.17.13a evā tā viśvā cakṛvāṁsamindraṁ mahāmugramajuryaṁ sahodām |
6.17.13c suvīraṁ tvā svāyudhaṁ suvajramā brahma navyamavase vavṛtyāt ||
6.17.14a sa no vājāya śravasa iṣe ca rāye dhehi dyumata indra viprān |
6.17.14c bharadvāje nṛvata indra sūrīndivi ca smaidhi pārye na indra ||
6.17.15a ayā vājaṁ devahitaṁ sanema madema śatahimāḥ suvīrāḥ ||
ayā | vājam | deva-hitam | sanema | madema | śata-himāḥ | su-vīrāḥ ||6.17.15||
tam | ūm̐ iti | stuhi | yaḥ | abhibhūti-ojāḥ | vanvan | avātaḥ | puru-hūtaḥ | indraḥ |
aṣāḻham | ugram | sahamānam | ābhiḥ | gīḥ-bhiḥ | vardha | vṛṣabham | carṣaṇīnām ||6.18.1||
saḥ | yudhmaḥ | satvā | khaja-kṛt | samat-vā | tuvi-mrakṣaḥ | nadanu-mān | ṛjīṣī |
bṛhat-reṇuḥ | cyavanaḥ | mānuṣīṇām | ekaḥ | kṛṣṭīnām | abhavat | saha-vā ||6.18.2||
tvam | ha | nu | tyat | adamayaḥ | dasyūn | ekaḥ | kṛṣṭīḥ | avanoḥ | āryāya |
asti | svit | nu | vīryam | tat | te | indra | na | svit | asti | tat | ṛtu-thā | vi | vocaḥ ||6.18.3||
sat | it | hi | te | tuvi-jātasya | manye | sahaḥ | sahiṣṭha | turataḥ | turasya |
ugram | ugrasya | tavasaḥ | tavīyaḥ | aradhrasya | radhra-turaḥ | babhūva ||6.18.4||
tat | naḥ | pratnam | sakhyam | astu | yuṣme iti | itthā | vadat-bhiḥ | valam | aṅgiraḥ-bhiḥ |
han | acyuta-cyut | dasma | iṣayantam | ṛṇoḥ | puraḥ | vi | duraḥ | asya | viśvāḥ ||6.18.5||
saḥ | hi | dhībhiḥ | havyaḥ | asti | ugraḥ | īśāna-kṛt | mahati | vṛtra-tūrye |
saḥ | toka-sātā | tanaye | saḥ | vajrī | vitantasāyyaḥ | abhavat | samat-su ||6.18.6||
saḥ | majmanā | janima | mānuṣāṇām | amartyena | nāmnā | ati | pra | sarsre |
saḥ | dyumnena | saḥ | śavasā | uta | rāyā | saḥ | vīryeṇa | nṛ-tamaḥ | sam-okāḥ ||6.18.7||
saḥ | yaḥ | na | muhe | na | mithu | janaḥ | bhūt | sumantu-nāmā | cumurim | dhunim | ca |
vṛṇak | piprum | śambaram | śuṣṇam | indraḥ | purām | cyautnāya | śayathāya | nu | cit ||6.18.8||
ut-avatā | tvakṣasā | panyasā | ca | vṛtra-hatyāya | ratham | indra | tiṣṭha |
dhiṣva | vajram | haste | ā | dakṣiṇa-trā | abhi | pra | manda | puru-datra | māyāḥ ||6.18.9||
agniḥ | na | śuṣkam | vanam | indra | hetī | rakṣaḥ | ni | dhakṣi | aśaniḥ | na | bhīmā |
gambhīrayā | ṛṣvayā | yaḥ | ruroja | adhvanayat | duḥ-itā | dambhayat | ca ||6.18.10||
ā | sahasram | pathi-bhiḥ | indra | rāyā | tuvi-dyumna | tuvi-vājebhiḥ | arvāk |
yāhi | sūno iti | sahasaḥ | yasya | nu | cit | adevaḥ | īśe | puru-hūta | yotoḥ ||6.18.11||
pra | tuvi-dyumnasya | sthavirasya | ghṛṣveḥ | divaḥ | rarapśe | mahimā | pṛthivyāḥ |
na | asya | śatruḥ | na | prati-mānam | asti | na | prati-sthiḥ | puru-māyasya | sahyoḥ ||6.18.12||
pra | tat | te | adya | karaṇam | kṛtam | bhūt | kutsam | yat | āyum | atithi-gvam | asmai |
puru | sahasrā | ni | śiśāḥ | abhi | kṣām | ut | tūrvayāṇam | dhṛṣatā | ninetha ||6.18.13||
anu | tvā | ahi-ghne | adha | deva | devāḥ | madan | viśve | kavi-tamam | kavīnām |
karaḥ | yatra | varivaḥ | bādhitāya | dive | janāya | tanve | gṛṇānaḥ ||6.18.14||
anu | dyāvāpṛthivī iti | tat | te | ojaḥ | amartyāḥ | jihate | indra | devāḥ |
kṛṣva | kṛtno iti | akṛtam | yat | te | asti | uktham | navīyaḥ | janayasva | yajñaiḥ ||6.18.15||
mahān | indraḥ | nṛ-vat | ā | carṣaṇi-prāḥ | uta | dvi-barhāḥ | aminaḥ | sahaḥ-bhiḥ |
asmadryak | vavṛdhe | vīryāya | uruḥ | pṛthuḥ | su-kṛtaḥ | kartṛ-bhiḥ | bhūt ||6.19.1||
indram | eva | dhiṣaṇā | sātaye | dhāt | bṛhantam | ṛṣvam | ajaram | yuvānam |
aṣāḻhena | śavasā | śūśu-vāṁsam | sadyaḥ | cit | yaḥ | vavṛdhe | asāmi ||6.19.2||
pṛthū iti | karasnā | bahulā | gabhastī iti | asmadryak | sam | mimīhi | śravāṁsi |
yūthā-iva | paśvaḥ | paśu-pāḥ | damūnāḥ | asmān | indra | abhi | ā | vavṛtsva | ājau ||6.19.3||
tam | vaḥ | indram | catinam | asya | śākaiḥ | iha | nūnam | vāja-yantaḥ | huvema |
yathā | cit | pūrve | jaritāraḥ | āsuḥ | anedyāḥ | anavadyāḥ | ariṣṭāḥ ||6.19.4||
dhṛta-vrataḥ | dhana-dāḥ | soma-vṛddhaḥ | saḥ | hi | vāmasya | vasunaḥ | puru-kṣuḥ |
sam | jagmire | pathyāḥ | rāyaḥ | asmin | samudre | na | sindhavaḥ | yādamānāḥ ||6.19.5||
śaviṣṭham | naḥ | ā | bhara | śūra | śavaḥ | ojiṣṭham | ojaḥ | abhi-bhūte | ugram |
viśvā | dyumnā | vṛṣṇyā | mānuṣāṇām | asmabhyam | dāḥ | hari-vaḥ | mādayadhyai ||6.19.6||
yaḥ | te | madaḥ | pṛtanāṣāṭ | amṛdhraḥ | indra | tam | naḥ | ā | bhara | śūśu-vāṁsam |
yena | tokasya | tanayasya | sātau | maṁsīmahi | jigīvāṁsaḥ | tvā-ūtāḥ ||6.19.7||
ā | naḥ | bhara | vṛṣaṇam | śuṣmam | indra | dhana-spṛtam | śūśu-vāṁsam | su-dakṣam |
yena | vaṁsāma | pṛtanāsu | śatrūn | tava | ūti-bhiḥ | uta | jāmīn | ajāmīn ||6.19.8||
ā | te | śuṣmaḥ | vṛṣabhaḥ | etu | paścāt | ā | uttarāt | adharāt | ā | purastāt |
ā | viśvataḥ | abhi | sam | etu | arvāṅ | indra | dyumnam | svaḥ-vat | dhehi | asme iti ||6.19.9||
nṛ-vat | te | indra | nṛ-tamābhiḥ | ūtī | vaṁsīmahi | vāmam | śromatebhiḥ |
īkṣe | hi | vasvaḥ | ubhayasya | rājan | dhāḥ | ratnam | mahi | sthūram | bṛhantam ||6.19.10||
marutvantam | vṛṣabham | vavṛdhānam | akava-arim | divyam | śāsam | indram |
viśva-saham | avase | nūtanāya | ugram | sahaḥ-dām | iha | tam | huvema ||6.19.11||
janam | vajrin | mahi | cit | manyamānam | ebhyaḥ | nṛ-bhyaḥ | randhaya | yeṣu | asmi |
adha | hi | tvā | pṛthivyām | śūra-sātau | havāmahe | tanaye | goṣu | ap-su ||6.19.12||
vayam | te | ebhiḥ | puru-hūta | sakhyaiḥ | śatroḥ-śatroḥ | ut-tare | it | syāma |
ghnantaḥ | vṛtrāṇi | ubhayāni | śūra | rāyā | madema | bṛhatā | tvā-ūtāḥ ||6.19.13||
dyauḥ | na | yaḥ | indra | abhi | bhūma | aryaḥ | tasthau | rayiḥ | śavasā | pṛt-su | janān |
tam | naḥ | sahasra-bharam | urvarā-sām | daddhi | sūno iti | sahasaḥ | vṛtra-turam ||6.20.1||
divaḥ | na | tubhyam | anu | indra | satrā | asuryam | devebhiḥ | dhāyi | viśvam |
ahim | yat | vṛtram | apaḥ | vavri-vāṁsam | han | ṛjīṣin | viṣṇunā | sacānaḥ ||6.20.2||
tūrvan | ojīyān | tavasaḥ | tavīyān | kṛta-brahmā | indraḥ | vṛddha-mahāḥ |
rājā | abhavat | madhunaḥ | somyasya | viśvāsām | yat | purām | dartnum | āvat ||6.20.3||
śataiḥ | apadran | paṇayaḥ | indra | atra | daśa-oṇaye | kavaye | arka-sātau |
vadhaiḥ | śuṣṇasya | aśuṣasya | māyāḥ | pitvaḥ | na | arirecīt | kim | cana | pra ||6.20.4||
mahaḥ | druhaḥ | apa | viśva-āyu | dhāyi | vajrasya | yat | patane | pādi | śuṣṇaḥ |
uru | saḥ | sa-ratham | sārathaye | kaḥ | indraḥ | kutsāya | sūryasya | sātau ||6.20.5||
pra | śyenaḥ | na | madiram | aṁśum | asmai | śiraḥ | dāsasya | namuceḥ | mathāyan |
pra | āvat | namīm | sāpyam | sasantam | pṛṇak | rāyā | sam | iṣā | sam | svasti ||6.20.6||
vi | piproḥ | ahi-māyasya | dṛḻhāḥ | puraḥ | vajrin | śavasā | na | dardariti dardaḥ |
su-dāman | tat | rekṇaḥ | apra-mṛṣyam | ṛjiśvane | dātram | dāśuṣe | dāḥ ||6.20.7||
saḥ | vetasum | daśa-māyam | daśa-oṇim | tūtujim | indraḥ | svabhiṣṭi-sumnaḥ |
ā | tugram | śaśvat | ibham | dyotanāya | mātuḥ | na | sīm | upa | sṛja | iyadhyai ||6.20.8||
saḥ | īm | spṛdhaḥ | vanate | aprati-itaḥ | bibhrat | vajram | vṛtra-hanam | gabhastau |
tiṣṭhat | harī iti | adhi | astā-iva | garte | vacaḥ-yujā | vahataḥ | indram | ṛṣvam ||6.20.9||
sanema | te | avasā | navyaḥ | indra | pra | pūravaḥ | stavante | enā | yajñaiḥ |
sapta | yat | puraḥ | śarma | śāradīḥ | dart | han | dāsīḥ | puru-kutsāya | śikṣan ||6.20.10||
tvam | vṛdhaḥ | indra | pūrvyaḥ | bhūḥ | varivasyan | uśane | kāvyāya |
parā | nava-vāstvam | anu-deyam | mahe | pitre | dadātha | svam | napātam ||6.20.11||
tvam | dhuniḥ | indra | dhuni-matīḥ | ṛṇoḥ | apaḥ | sīrāḥ | na | sravantīḥ |
pra | yat | samudram | ati | śūra | parṣi | pāraya | turvaśam | yadum | svasti ||6.20.12||
tava | ha | tyat | indra | viśvam | ājau | sastaḥ | dhunīcumurī iti | yā | ha | sisvap |
dīdayat | it | tubhyam | somebhiḥ | sunvan | dabhītiḥ | idhma-bhṛtiḥ | pakthī | arkaiḥ ||6.20.13||
imāḥ | ūm̐ iti | tvā | puru-tamasya | kāroḥ | havyam | vīra | havyāḥ | havante |
dhiyaḥ | rathe-sthām | ajaram | navīyaḥ | rayiḥ | vi-bhūtiḥ | īyate | vacasyā ||6.21.1||
tam | ūm̐ iti | stuṣe | indram | yaḥ | vidānaḥ | girvāhasam | gīḥ-bhiḥ | yajña-vṛddham |
yasya | divam | ati | mahnā | pṛthivyāḥ | puru-māyasya | ririce | mahi-tvam ||6.21.2||
saḥ | it | tamaḥ | avayunam | tatanvat | sūryeṇa | vayuna-vat | cakāra |
kadā | te | martāḥ | amṛtasya | dhāma | iyakṣantaḥ | na | minanti | svadhā-vaḥ ||6.21.3||
yaḥ | tā | cakāra | saḥ | kuha | svit | indraḥ | kam | ā | janam | carati | kāsu | vikṣu |
kaḥ | te | yajñaḥ | manase | śam | varāya | kaḥ | arkaḥ | indra | katamaḥ | saḥ | hotā ||6.21.4||
idā | hi | te | veviṣataḥ | purā-jāḥ | pratnāsaḥ | āsuḥ | puru-kṛt | sakhāyaḥ |
ye | madyamāsaḥ | uta | nūtanāsaḥ | uta | avamasya | puru-hūta | bodhi ||6.21.5||
tam | pṛcchantaḥ | avarāsaḥ | parāṇi | pratnā | te | indra | śrutyā | anu | yemuḥ |
arcāmasi | vīra | brahma-vāhaḥ | yāt | eva | vidma | tāt | tvā | mahāntam ||6.21.6||
abhi | tvā | pājaḥ | rakṣasaḥ | vi | tasthe | mahi | jajñānam | abhi | tat | su | tiṣṭha |
tava | pratnena | yujyena | sakhyā | vajreṇa | dhṛṣṇo iti | apa | tā | nudasva ||6.21.7||
saḥ | tu | śrudhi | indra | nūtanasya | brahmaṇyataḥ | vīra | kāru-dhāyaḥ |
tvam | hi | āpiḥ | pra-divi | pitṝṇām | śaśvat | babhūtha | su-havaḥ | ā-iṣṭau ||6.21.8||
pra | ūtaye | varuṇam | mitram | indram | marutaḥ | kṛṣva | avase | naḥ | adya |
pra | pūṣaṇam | viṣṇum | agnim | puram-dhim | savitāram | oṣadhīḥ | parvatān | ca ||6.21.9||
ime | ūm̐ iti | tvā | puru-śāka | prayajyo iti pra-yajyo | jaritāraḥ | abhi | arcanti | arkaiḥ |
śrudhi | havam | ā | huvataḥ | huvānaḥ | na | tvā-vān | anyaḥ | amṛta | tvat | asti ||6.21.10||
nu | me | ā | vācam | upa | yāhi | vidvān | viśvebhiḥ | sūno iti | sahasaḥ | yajatraiḥ |
ye | agni-jihvāḥ | ṛta-sāpaḥ | āsuḥ | ye | manum | cakruḥ | uparam | dasāya ||6.21.11||
saḥ | naḥ | bodhi | puraḥ-etā | su-geṣu | uta | duḥ-geṣu | pathi-kṛt | vidānaḥ |
ye | aśramāsaḥ | uravaḥ | vahiṣṭhāḥ | tebhiḥ | naḥ | indra | abhi | vakṣi | vājam ||6.21.12||
yaḥ | ekaḥ | it | havyaḥ | carṣaṇīnām | indram | tam | gīḥ-bhiḥ | abhi | arce | ābhiḥ |
yaḥ | patyate | vṛṣabhaḥ | vṛṣṇya-vān | satyaḥ | satvā | puru-māyaḥ | sahasvān ||6.22.1||
tam | ūm̐ iti | naḥ | pūrve | pitaraḥ | nava-gvāḥ | sapta | viprāsaḥ | abhi | vājayantaḥ |
nakṣat-dābham | taturim | parvate-sthām | adrogha-vācam | mati-bhiḥ | śaviṣṭham ||6.22.2||
tam | īmahe | indram | asya | rāyaḥ | puru-vīrasya | nṛ-vataḥ | puru-kṣoḥ |
yaḥ | askṛdhoyuḥ | ajaraḥ | svaḥ-vān | tam | ā | bhara | hari-vaḥ | mādayadhyai ||6.22.3||
tat | naḥ | vi | vocaḥ | yadi | te | purā | cit | jaritāraḥ | ānaśuḥ | sumnam | indra |
kaḥ | te | bhāgaḥ | kim | vayaḥ | dudhra | khidvaḥ | puru-hūta | puruvaso iti puru-vaso | asura-ghnaḥ ||6.22.4||
tam | pṛcchantī | vajra-hastam | rathe-sthām | indram | vepī | vakvarī | yasya | nu | gīḥ |
tuvi-grābham | tuvi-kūrmim | rabhaḥ-dām | gātum | iṣe | nakṣate | tumram | accha ||6.22.5||
ayā | ha | tyam | māyayā | vavṛdhānam | manaḥ-juvā | sva-tavaḥ | parvatena |
acyutā | cit | vīḻitā | su-ojaḥ | rujaḥ | vi | dṛḻhā | dhṛṣatā | vi-rapśin ||6.22.6||
tam | vaḥ | dhiyā | navyasyā | śaviṣṭham | pratnam | pratna-vat | pari-taṁsayadhyai |
saḥ | naḥ | vakṣat | ani-mānaḥ | su-vahmā | indraḥ | viśvāni | ati | duḥ-gahāni ||6.22.7||
ā | janāya | druhvaṇe | pārthivāni | divyāni | dīpayaḥ | antarikṣā |
tapa | vṛṣan | viśvataḥ | śociṣā | tān | brahma-dviṣe | śocaya | kṣām | apaḥ | ca ||6.22.8||
bhuvaḥ | janasya | divyasya | rājā | pārthivasya | jagataḥ | tveṣa-saṁdṛk |
dhiṣva | vajram | dakṣiṇe | indra | haste | viśvāḥ | ajurya | dayase | vi | māyāḥ ||6.22.9||
ā | sam-yatam | indra | naḥ | svastim | śatru-tūryāya | bṛhatīm | amṛdhrām |
yayā | dāsāni | āryāṇi | vṛtrā | karaḥ | vajrin | su-tukā | nāhuṣāṇi ||6.22.10||
saḥ | naḥ | niyut-bhiḥ | puru-hūta | vedhaḥ | viśva-vārābhiḥ | ā | gahi | prayajyo iti pra-yajyo |
na | yāḥ | adevaḥ | varate | na | devaḥ | ā | ābhiḥ | yāhi | tūyam | ā | madryadrik ||6.22.11||
sute | it | tvam | ni-miślaḥ | indra | some | stome | brahmaṇi | śasyamāne | ukthe |
yat | vā | yuktābhyām | magha-van | hari-bhyām | bibhrat | vajram | bāhvoḥ | indra | yāsi ||6.23.1||
yat | vā | divi | pārye | susvim | indra | vṛtra-hatye | avasi | śūra-sātau |
yat | vā | dakṣasya | bibhyuṣaḥ | abibhyat | arandhayaḥ | śardhataḥ | indra | dasyūn ||6.23.2||
pātā | sutam | indraḥ | astu | somam | pra-nenīḥ | ugraḥ | jaritāram | ūtī |
kartā | vīrāya | susvaye | ūm̐ iti | lokam | dātā | vasu | stuvate | kīraye | cit ||6.23.3||
gantā | iyanti | savanā | hari-bhyām | babhriḥ | vajram | papiḥ | somam | dadiḥ | gāḥ |
kartā | vīram | naryam | sarva-vīram | śrotā | havam | gṛṇataḥ | stoma-vāhāḥ ||6.23.4||
asmai | vayam | yat | vavāna | tat | viviṣmaḥ | indrāya | yaḥ | naḥ | pra-divaḥ | apaḥ | kariti kaḥ |
sute | some | stumasi | śaṁsat | ukthā | indrāya | brahma | vardhanam | yathā | asat ||6.23.5||
brahmāṇi | hi | cakṛṣe | vardhanāni | tāvat | te | indra | mati-bhiḥ | viviṣmaḥ |
sute | some | suta-pāḥ | śam-tamāni | rāndryā | kriyāsma | vakṣaṇāni | yajñaiḥ ||6.23.6||
saḥ | naḥ | bodhi | puroḻāśam | rarāṇaḥ | piba | tu | somam | go-ṛjīkam | indra |
ā | idam | barhiḥ | yajamānasya | sīda | urum | kṛdhi | tvā-yataḥ | ūm̐ iti | lokam ||6.23.7||
saḥ | mandasva | hi | anu | joṣam | ugra | pra | tvā | yajñāsaḥ | ime | aśnuvantu |
pra | ime | havāsaḥ | puru-hūtam | asme iti | ā | tvā | iyam | dhīḥ | avase | indra | yamyāḥ ||6.23.8||
tam | vaḥ | sakhāyaḥ | sam | yathā | suteṣu | somebhiḥ | īm | pṛṇata | bhojam | indram |
kuvit | tasmai | asati | naḥ | bharāya | na | susvim | indraḥ | avase | mṛdhāti ||6.23.9||
eva | it | indraḥ | sute | astāvi | some | bharat-vājeṣu | kṣayat | it | maghonaḥ |
asat | yathā | jaritre | uta | sūriḥ | indraḥ | rāyaḥ | viśva-vārasya | dātā ||6.23.10||
vṛṣā | madaḥ | indre | ślokaḥ | ukthā | sacā | someṣu | suta-pāḥ | ṛjīṣī |
arcatryaḥ | magha-vā | nṛ-bhyaḥ | ukthaiḥ | dyukṣaḥ | rājā | girām | akṣita-ūtiḥ ||6.24.1||
taturiḥ | vīraḥ | naryaḥ | vi-cetāḥ | śrotā | havam | gṛṇataḥ | urvi-ūtiḥ |
vasuḥ | śaṁsaḥ | narām | kāru-dhāyāḥ | vājī | stutaḥ | vidathe | dāti | vājam ||6.24.2||
akṣaḥ | na | cakryoḥ | śūra | bṛhan | pra | te | mahnā | ririce | rodasyoḥ |
vṛkṣasya | nu | te | puru-hūta | vayāḥ | vi | ūtayaḥ | ruruhuḥ | indra | pūrvīḥ ||6.24.3||
śacī-vataḥ | te | puru-śāka | śākāḥ | gavām-iva | srutayaḥ | sam-caraṇīḥ |
vatsānām | na | tantayaḥ | te | indra | dāman-vantaḥ | adāmānaḥ | su-dāman ||6.24.4||
anyat | adya | karvaram | anyat | ūm̐ iti | śvaḥ | asat | ca | sat | muhuḥ | ā-cakriḥ | indraḥ |
mitraḥ | naḥ | atra | varuṇaḥ | ca | pūṣā | aryaḥ | vaśasya | pari-etā | asti ||6.24.5||
vi | tvat | āpaḥ | na | parvatasya | pṛṣṭhāt | ukthebhiḥ | indra | anayanta | yajñaiḥ |
tam | tvā | ābhiḥ | sustuti-bhiḥ | vājayantaḥ | ājim | na | jagmuḥ | girvāhaḥ | aśvāḥ ||6.24.6||
na | yam | jaranti | śaradaḥ | na | māsāḥ | na | dyāvaḥ | indram | ava-karśayanti |
vṛddhasya | cit | vardhatām | asya | tanūḥ | stomebhiḥ | ukthaiḥ | ca | śasyamānā ||6.24.7||
na | vīḻave | namate | na | sthirāya | na | śardhate | dasyu-jūtāya | stavān |
ajrāḥ | indrasya | girayaḥ | cit | ṛṣvāḥ | gambhīre | cit | bhavati | gādham | asmai ||6.24.8||
gambhīreṇa | naḥ | uruṇā | amatrin | pra | iṣaḥ | yandhi | suta-pāvan | vājān |
sthāḥ | ūm̐ iti | su | ūrdhvaḥ | ūtī | ariṣaṇyan | aktoḥ | vi-uṣṭau | pari-takmyāyām ||6.24.9||
sacasva | nāyam | avase | abhīke | itaḥ | vā | tam | indra | pāhi | riṣaḥ |
amā | ca | enam | araṇye | pāhi | riṣaḥ | madema | śata-himāḥ | su-vīrāḥ ||6.24.10||
yā | te | ūtiḥ | avamā | yā | paramā | yā | madhyamā | indra | śuṣmin | asti |
tābhiḥ | ūm̐ iti | su | vṛtra-hatye | avīḥ | naḥ | ebhiḥ | ca | vājaiḥ | mahān | naḥ | ugra ||6.25.1||
ābhiḥ | spṛdhaḥ | mithatīḥ | ariṣaṇyan | amitrasya | vyathaya | manyum | indra |
ābhiḥ | viśvāḥ | abhi-yujaḥ | viṣūcīḥ | āryāya | viśaḥ | ava | tārīḥ | dāsīḥ ||6.25.2||
indra | jāmayaḥ | uta | ye | ajāmayaḥ | arvācīnāsaḥ | vanuṣaḥ | yuyujre |
tvam | eṣām | vithurā | śavāṁsi | jahi | vṛṣṇyāni | kṛṇuhi | parācaḥ ||6.25.3||
śūraḥ | vā | śūram | vanate | śarīraiḥ | tanū-rucā | taruṣi | yat | kṛṇvaite iti |
toke | vā | goṣu | tanaye | yat | ap-su | vi | krandasī iti | urvarāsu | bravaite iti ||6.25.4||
nahi | tvā | śūraḥ | na | turaḥ | na | dhṛṣṇuḥ | na | tvā | yodhaḥ | manyamānaḥ | yuyodha |
indra | nakiḥ | tvā | prati | asti | eṣām | viśvā | jātāni | abhi | asi | tāni ||6.25.5||
saḥ | patyate | ubhayoḥ | nṛmṇam | ayoḥ | yadi | vedhasaḥ | sam-ithe | havante |
vṛtre | vā | mahaḥ | nṛ-vati | kṣaye | vā | vyacasvantā | yadi | vitantasaite iti ||6.25.6||
adha | sma | te | carṣaṇayaḥ | yat | ejān | indra | trātā | uta | bhava | varūtā |
asmākāsaḥ | ye | nṛ-tamāsaḥ | aryaḥ | indra | sūrayaḥ | dadhire | puraḥ | naḥ ||6.25.7||
anu | te | dāyi | mahe | indriyāya | satrā | te | viśvam | anu | vṛtra-hatye |
anu | kṣatram | anu | sahaḥ | yajatra | indra | devebhiḥ | anu | te | nṛ-sahye ||6.25.8||
eva | naḥ | spṛdhaḥ | sam | aja | samat-su | indra | rarandhi | mithatīḥ | adevīḥ |
vidyāma | vastoḥ | avasā | gṛṇantaḥ | bharat-vājāḥ | uta | te | indra | nūnam ||6.25.9||
śrudhi | naḥ | indra | hvayāmasi | tvā | mahaḥ | vājasya | sātau | vavṛṣāṇāḥ |
sam | yat | viśaḥ | ayanta | śūra-sātau | ugram | naḥ | avaḥ | pārye | ahan | dāḥ ||6.26.1||
tvām | vājī | havate | vājineyaḥ | mahaḥ | vājasya | gadhyasya | sātau |
tvām | vṛtreṣu | indra | sat-patim | tarutram | tvām | caṣṭe | muṣṭi-hā | goṣu | yudhyan ||6.26.2||
tvam | kavim | codayaḥ | arka-sātau | tvam | kutsāya | śuṣṇam | dāśuṣe | vark |
tvam | śiraḥ | amarmaṇaḥ | parā | ahan | atithi-gvāya | śaṁsyam | kariṣyan ||6.26.3||
tvam | ratham | pra | bharaḥ | yodham | ṛṣvam | āvaḥ | yudhyantam | vṛṣabham | daśa-dyum |
tvam | tugram | vetasave | sacā | ahan | tvam | tujim | gṛṇantam | indra | tūtoriti tūtoḥ ||6.26.4||
tvam | tat | uktham | indra | barhaṇā | kariti kaḥ | pra | yat | śatā | sahasrā | śūra | darṣi |
ava | gireḥ | dāsam | śambaram | han | pra | āvaḥ | divaḥ-dāsam | citrābhiḥ | ūtī ||6.26.5||
tvam | śraddhābhiḥ | mandasānaḥ | somaiḥ | dabhītaye | cumurim | indra | sisvap |
tvam | rajim | piṭhīnase | daśasyan | ṣaṣṭim | sahasrā | śacyā | sacā | ahan ||6.26.6||
aham | cana | tat | sūri-bhiḥ | ānaśyām | tava | jyāyaḥ | indra | sumnam | ojaḥ |
tvayā | yat | stavante | sadha-vīra | vīrāḥ | tri-varūthena | nahuṣā | śaviṣṭha ||6.26.7||
vayam | te | asyām | indra | dyumna-hūtau | sakhāyaḥ | syāma | mahina | preṣṭhāḥ |
prātardaniḥ | kṣatra-śrīḥ | astu | śreṣṭhaḥ | ghane | vṛtrāṇām | sanaye | dhanānām ||6.26.8||
kim | asya | made | kim | ūm̐ iti | asya | pītau | indraḥ | kim | asya | sakhye | cakāra |
raṇāḥ | vā | ye | ni-sadi | kim | te | asya | purā | vividre | kim | ūm̐ iti | nūtanāsaḥ ||6.27.1||
sat | asya | made | sat | ūm̐ iti | asya | pītau | indraḥ | sat | asya | sakhye | cakāra |
raṇāḥ | vā | ye | ni-sadi | sat | te | asya | purā | vividre | sat | ūm̐ iti | nūtanāsaḥ ||6.27.2||
nahi | nu | te | mahimanaḥ | samasya | na | magha-van | maghavat-tvasya | vidma |
na | rādhasaḥ-rādhasaḥ | nūtanasya | indra | nakiḥ | dadṛśe | indriyam | te ||6.27.3||
etat | tyat | te | indriyam | aceti | yena | avadhīḥ | vara-śikhasya | śeṣaḥ |
vajrasya | yat | te | ni-hatasya | śuṣmāt | svanāt | cit | indra | paramaḥ | dadāra ||6.27.4||
vadhīt | indraḥ | vara-śikhasya | śeṣaḥ | abhi-āvartine | cāyamānāya | śikṣan |
vṛcīvataḥ | yat | hari-yūpīyāyām | han | pūrve | ardhe | bhiyasā | aparaḥ | dart ||6.27.5||
triṁśat-śatam | varmiṇaḥ | indra | sākam | yavyā-vatyām | puru-hūta | śravasyā |
vṛcīvantaḥ | śarave | patyamānāḥ | pātrā | bhindānāḥ | ni-arthāni | āyan ||6.27.6||
yasya | gāvau | aruṣā | suyavasyū iti su-yavasyū | antaḥ | ūm̐ iti | su | carataḥ | rerihāṇā |
saḥ | sṛñjayāya | turvaśam | parā | adāt | vṛcīvataḥ | daiva-vātāya | śikṣan ||6.27.7||
dvayān | agne | rathinaḥ | viṁśatim | gāḥ | vadhū-mataḥ | magha-vā | mahyam | sam-rāṭ |
abhi-āvartī | cāyamānaḥ | dadāti | duḥ-nāśā | iyam | dakṣiṇā | pārthavānām ||6.27.8||
ā | gāvaḥ | agman | uta | bhadram | akran | sīdantu | go-sthe | raṇayantu | asme iti |
prajā-vatīḥ | puru-rūpāḥ | iha | syuḥ | indrāya | pūrvīḥ | uṣasaḥ | duhānāḥ ||6.28.1||
indraḥ | yajvane | pṛṇate | ca | śikṣati | upa | it | dadāti | na | svam | muṣāyati |
bhūyaḥ-bhūyaḥ | rayim | it | asya | vardhayan | abhinne | khilye | ni | dadhāti | deva-yum ||6.28.2||
na | tāḥ | naśanti | na | dabhāti | taskaraḥ | na | āsām | āmitraḥ | vyathiḥ | ā | dadharṣati |
devān | ca | yābhiḥ | yajate | dadāti | ca | jyok | it | tābhiḥ | sacate | go-patiḥ | saha ||6.28.3||
na | tāḥ | arvā | reṇu-kakāṭaḥ | aśnute | na | saṁskṛta-tram | upa | yanti | tāḥ | abhi |
uru-gāyam | abhayam | tasya | tāḥ | anu | gāvaḥ | martasya | vi | caranti | yajvanaḥ ||6.28.4||
gāvaḥ | bhagaḥ | gāvaḥ | indraḥ | me | acchān | gāvaḥ | somasya | prathamasya | bhakṣaḥ |
imāḥ | yāḥ | gāvaḥ | saḥ | janāsaḥ | indraḥ | icchāmi | it | hṛdā | manasā | cit | indram ||6.28.5||
yūyam | gāvaḥ | medayatha | kṛśam | cit | aśrīram | cit | kṛṇutha | su-pratīkam |
bhadram | gṛham | kṛṇutha | bhadra-vācaḥ | bṛhat | vaḥ | vayaḥ | ucyate | sabhāsu ||6.28.6||
prajā-vatīḥ | su-yavasam | riśantīḥ | śuddhāḥ | apaḥ | su-prapāne | pibantīḥ |
mā | vaḥ | stenaḥ | īśata | mā | agha-śaṁsaḥ | pari | vaḥ | hetiḥ | rudrasya | vṛjyāḥ ||6.28.7||
upa | idam | upa-parcanam | āsu | goṣu | upa | pṛcyatām |
upa | ṛṣabhasya | retasi | upa | indra | tava | vīrye ||6.28.8||
indram | vaḥ | naraḥ | sakhyāya | sepuḥ | mahaḥ | yantaḥ | su-mataye | cakānāḥ |
mahaḥ | hi | dātā | vajra-hastaḥ | asti | mahām | ūm̐ iti | raṇvam | avase | yajadhvam ||6.29.1||
ā | yasmin | haste | naryāḥ | mimikṣuḥ | ā | rathe | hiraṇyaye | rathe-sthāḥ |
ā | raśmayaḥ | gabhastyoḥ | sthūrayoḥ | ā | adhvan | aśvāsaḥ | vṛṣaṇaḥ | yujānāḥ ||6.29.2||
śriye | te | pādā | duvaḥ | ā | mimikṣuḥ | dhṛṣṇuḥ | vajrī | śavasā | dakṣiṇa-vān |
vasānaḥ | atkam | surabhim | dṛśe | kam | svaḥ | na | nṛto iti | iṣiraḥ | babhūtha ||6.29.3||
saḥ | somaḥ | āmiśla-tamaḥ | sutaḥ | bhūt | yasmin | paktiḥ | pacyate | santi | dhānāḥ |
indram | naraḥ | stuvantaḥ | brahma-kārāḥ | ukthā | śaṁsantaḥ | devavāta-tamāḥ ||6.29.4||
na | te | antaḥ | śavasaḥ | dhāyi | asya | vi | tu | bābadhe | rodasī iti | mahi-tvā |
ā | tā | sūriḥ | pṛṇati | tūtujānaḥ | yūthā-iva | ap-su | sam-ījamānaḥ | ūtī ||6.29.5||
eva | it | indraḥ | su-havaḥ | ṛṣvaḥ | astu | ūtī | anūtī | hiri-śipraḥ | satvā |
eva | hi | jātaḥ | asamāti-ojāḥ | puru | ca | vṛtrā | hanati | ni | dasyūn ||6.29.6||
bhūyaḥ | it | vavṛdhe | vīryāya | ekaḥ | ajuryaḥ | dayate | vasūni |
pra | ririce | divaḥ | indraḥ | pṛthivyāḥ | ardham | it | asya | prati | rodasī iti | ubhe iti ||6.30.1||
adha | manye | bṛhat | asuryam | asya | yāni | dādhāra | nakiḥ | ā | mināti |
dive-dive | sūryaḥ | darśataḥ | bhūt | vi | sadmāni | urviyā | su-kratuḥ | dhāt ||6.30.2||
adya | cit | nu | cit | tat | apaḥ | nadīnām | yat | ābhyaḥ | aradaḥ | gātum | indra |
ni | parvatāḥ | adma-sadaḥ | na | seduḥ | tvayā | dṛḻhāni | sukrato iti su-krato | rajāṁsi ||6.30.3||
satyam | it | tat | na | tvā-vān | anyaḥ | asti | indra | devaḥ | na | martyaḥ | jyāyān |
ahan | ahim | pari-śayānam | arṇaḥ | ava | asṛjaḥ | apaḥ | accha | samudram ||6.30.4||
tvam | apaḥ | vi | duraḥ | viṣūcīḥ | indra | dṛḻham | arujaḥ | parvatasya |
rājā | abhavaḥ | jagataḥ | carṣaṇīnām | sākam | sūryam | janayan | dyām | uṣasam ||6.30.5||
abhūḥ | ekaḥ | rayi-pate | rayīṇām | ā | hastayoḥ | adhithāḥ | indra | kṛṣṭīḥ |
vi | toke | ap-su | tanaye | ca | sūre | avocanta | carṣaṇayaḥ | vi-vācaḥ ||6.31.1||
tvat | bhiyā | indra | pārthivāni | viśvā | acyutā | cit | cyavayante | rajāṁsi |
dyāvākṣāmā | parvatāsaḥ | vanāni | viśvam | dṛḻham | bhayate | ajman | ā | te ||6.31.2||
tvam | kutsena | abhi | śuṣṇam | indra | aśuṣam | yudhya | kuyavam | go-iṣṭau |
daśa | pra-pitve | adha | sūryasya | muṣāyaḥ | cakram | aviveḥ | rapāṁsi ||6.31.3||
tvam | śatāni | ava | śambarasya | puraḥ | jaghantha | apratīni | dasyoḥ |
aśikṣaḥ | yatra | śacyā | śacī-vaḥ | divaḥ-dāsāya | sunvate | suta-kre | bharat-vājāya | gṛṇate | vasūni ||6.31.4||
saḥ | satya-satvan | mahate | raṇāya | ratham | ā | tiṣṭha | tuvi-nṛmṇa | bhīmam |
yāhi | pra-pathin | avasā | upa | madrik | pra | ca | śruta | śravaya | carṣaṇi-bhyaḥ ||6.31.5||
apūrvyā | puru-tamāni | asmai | mahe | vīrāya | tavase | turāya |
vi-rapśine | vajriṇe | śam-tamāni | vacāṁsi | āsā | sthavirāya | takṣam ||6.32.1||
saḥ | mātarā | sūryeṇa | kavīnām | avāsayat | rujat | adrim | gṛṇānaḥ |
su-ādhībhiḥ | ṛkva-bhiḥ | vāvaśānaḥ | ut | usriyāṇām | asṛjat | ni-dānam ||6.32.2||
saḥ | vahni-bhiḥ | ṛkva-bhiḥ | goṣu | śaśvat | mitajñu-bhiḥ | puru-kṛtvā | jigāya |
puraḥ | puraḥ-hā | sakhi-bhiḥ | sakhi-yan | dṛḻhāḥ | ruroja | kavi-bhiḥ | kaviḥ | san ||6.32.3||
saḥ | nīvyābhiḥ | jaritāram | accha | mahaḥ | vājebhiḥ | mahat-bhiḥ | ca | śuṣmaiḥ |
puru-vīrābhiḥ | vṛṣabha | kṣitīnām | ā | girvaṇaḥ | suvitāya | pra | yāhi ||6.32.4||
saḥ | sargeṇa | śavasā | taktaḥ | atyaiḥ | apaḥ | indraḥ | dakṣiṇataḥ | turāṣāṭ |
itthā | sṛjānāḥ | anapa-vṛt | artham | dive-dive | viviṣuḥ | apra-mṛṣyam ||6.32.5||
yaḥ | ojiṣṭhaḥ | indra | tam | su | naḥ | dāḥ | madaḥ | vṛṣan | su-abhiṣṭiḥ | dāsvān |
sauvaśvyam | yaḥ | vanavat | su-aśvaḥ | vṛtrā | samat-su | sasahat | amitrān ||6.33.1||
tvām | hi | indra | avase | vi-vācaḥ | havante | carṣaṇayaḥ | śūra-sātau |
tvam | viprebhiḥ | vi | paṇīn | aśāyaḥ | tvā-ūtaḥ | it | sanitā | vājam | arvā ||6.33.2||
tvam | tān | indra | ubhayān | amitrān | dāsā | vṛtrāṇi | āryā | ca | śūra |
vadhīḥ | vanā-iva | su-dhitebhiḥ | atkaiḥ | ā | pṛt-su | darṣi | nṛṇām | nṛ-tama ||6.33.3||
saḥ | tvam | naḥ | indra | akavābhiḥ | ūtī | sakhā | viśva-āyuḥ | avitā | vṛdhe | bhūḥ |
svaḥ-sātā | yat | hvayāmasi | tvā | yudhyantaḥ | nema-dhitā | pṛt-su | śūra ||6.33.4||
nūnam | naḥ | indra | aparāya | ca | syāḥ | bhava | mṛḻīkaḥ | uta | naḥ | abhiṣṭau |
itthā | gṛṇantaḥ | mahinasya | śarman | divi | syāma | pārye | gosa-tamāḥ ||6.33.5||
sam | ca | tve iti | jagmuḥ | giraḥ | indra | pūrvīḥ | vi | ca | tvat | yanti | vi-bhvaḥ | manīṣāḥ |
purā | nūnam | ca | stutayaḥ | ṛṣīṇām | paspṛdhre | indre | adhi | uktha-arkā ||6.34.1||
puru-hūtaḥ | yaḥ | puru-gūrtaḥ | ṛbhvā | ekaḥ | puru-praśastaḥ | asti | yajñaiḥ |
rathaḥ | na | mahe | śavase | yujānaḥ | asmābhiḥ | indraḥ | anu-mādyaḥ | bhūt ||6.34.2||
na | yam | hiṁsanti | dhītayaḥ | na | vāṇīḥ | indram | nakṣanti | it | abhi | vardhayantīḥ |
yadi | stotāraḥ | śatam | yat | sahasram | gṛṇanti | girvaṇasam | śam | tat | asmai ||6.34.3||
asmai | etat | divi | arcā-iva | māsā | mimikṣaḥ | indre | ni | ayāmi | somaḥ |
janam | na | dhanvan | abhi | sam | yat | āpaḥ | satrā | vavṛdhuḥ | havanāni | yajñaiḥ ||6.34.4||
asmai | etat | mahi | āṅgūṣam | asmai | indrāya | stotram | mati-bhiḥ | avāci |
asat | yathā | mahati | vṛtra-tūrye | indraḥ | viśva-āyuḥ | avitā | vṛdhaḥ | ca ||6.34.5||
kadā | bhuvan | ratha-kṣayāṇi | brahma | kadā | stotre | sahasra-poṣyam | dāḥ |
kadā | stomam | vāsayaḥ | asya | rāyā | kadā | dhiyaḥ | karasi | vāja-ratnāḥ ||6.35.1||
karhi | svit | tat | indra | yat | nṛ-bhiḥ | nṝn | vīraiḥ | vīrān | nīḻayāse | jaya | ājīn |
tri-dhātu | gāḥ | adhi | jayāsi | goṣu | indra | dyumnam | svaḥ-vat | dhehi | asme iti ||6.35.2||
karhi | svit | tat | indra | yat | jaritre | viśva-psu | brahma | kṛṇavaḥ | śaviṣṭha |
kadā | dhiyaḥ | na | ni-yutaḥ | yuvāse | kadā | go-maghā | havanāni | gacchāḥ ||6.35.3||
saḥ | go-maghāḥ | jaritre | aśva-candrāḥ | vāja-śravasaḥ | adhi | dhehi | pṛkṣaḥ |
pīpihi | iṣaḥ | su-dughām | indra | dhenum | bharat-vājeṣu | su-rucaḥ | rurucyāḥ ||6.35.4||
tam | ā | nūnam | vṛjanam | anyathā | cit | śūraḥ | yat | śakra | vi | duraḥ | gṛṇīṣe |
mā | niḥ | aram | śukra-dughasya | dhenoḥ | āṅgirasān | brahmaṇā | vipra | jinva ||6.35.5||
satrā | madāsaḥ | tava | viśva-janyāḥ | satrā | rāyaḥ | adha | ye | pārthivāsaḥ |
satrā | vājānām | abhavaḥ | vi-bhaktā | yat | deveṣu | dhārayathāḥ | asuryam ||6.36.1||
anu | pra | yeje | janaḥ | ojaḥ | asya | satrā | dadhire | anu | vīryāya |
syūma-gṛbhe | dudhaye | arvate | ca | kratum | vṛñjanti | api | vṛtra-hatye ||6.36.2||
tam | sadhrīcīḥ | ūtayaḥ | vṛṣṇyāni | pauṁsyāni | ni-yutaḥ | saścuḥ | indram |
samudram | na | sindhavaḥ | uktha-śuṣmāḥ | uru-vyacasam | giraḥ | ā | viśanti ||6.36.3||
saḥ | rāyaḥ | khām | upa | sṛja | gṛṇānaḥ | puru-candrasya | tvam | indra | vasvaḥ |
patiḥ | babhūtha | asamaḥ | janānām | ekaḥ | viśvasya | bhuvanasya | rājā ||6.36.4||
saḥ | tu | śrudhi | śrutyā | yaḥ | duvaḥ-yuḥ | dyauḥ | na | bhūma | abhi | rāyaḥ | aryaḥ |
asaḥ | yathā | naḥ | śavasā | cakānaḥ | yuge-yuge | vayasā | cekitānaḥ ||6.36.5||
arvāk | ratham | viśva-vāram | te | ugra | indra | yuktāsaḥ | harayaḥ | vahantu |
kīriḥ | cit | hi | tvā | havate | svaḥ-vān | ṛdhīmahi | sadha-mādaḥ | te | adya ||6.37.1||
pro iti | droṇe | harayaḥ | karma | agman | punānāsaḥ | ṛjyantaḥ | abhūvan |
indraḥ | naḥ | asya | pūrvyaḥ | pāpīyāt | dyukṣaḥ | madasya | somyasya | rājā ||6.37.2||
ā-sasrāṇāsaḥ | śavasānam | accha | indram | su-cakre | rathyāsaḥ | aśvāḥ |
abhi | śravaḥ | ṛjyantaḥ | vaheyuḥ | nu | cit | nu | vāyoḥ | amṛtam | vi | dasyet ||6.37.3||
variṣṭhaḥ | asya | dakṣiṇām | iyarti | indraḥ | maghonām | tuvikūrmi-tamaḥ |
yayā | vajri-vaḥ | pari-yāsi | aṁhaḥ | maghā | ca | dhṛṣṇo iti | dayase | vi | sūrīn ||6.37.4||
indraḥ | vājasya | sthavirasya | dātā | indraḥ | gīḥ-bhiḥ | vardhatām | vṛddha-mahāḥ |
indraḥ | vṛtram | haniṣṭhaḥ | astu | satvā | ā | tā | sūriḥ | pṛṇati | tūtujānaḥ ||6.37.5||
apāt | itaḥ | ut | ūm̐ iti | naḥ | citra-tamaḥ | mahīm | bharṣat | dyu-matīm | indra-hūtim |
panyasīm | dhītim | daivyasya | yāman | janasya | rātim | vanate | su-dānuḥ ||6.38.1||
dūrāt | cit | ā | vasataḥ | asya | karṇā | ghoṣāt | indrasya | tanyati | bruvāṇaḥ |
ā | iyam | enam | deva-hūtiḥ | vavṛtyāt | madryak | indram | iyam | ṛcyamānā ||6.38.2||
tam | vaḥ | dhiyā | paramayā | purā-jām | ajaram | indram | abhi | anūṣi | arkaiḥ |
brahma | ca | giraḥ | dadhire | sam | asmin | mahān | ca | stomaḥ | adhi | vardhat | indre ||6.38.3||
vardhāt | yam | yajñaḥ | uta | somaḥ | indram | vardhāt | brahma | giraḥ | ukthā | ca | manma |
vardha | aha | enam | uṣasaḥ | yāman | aktoḥ | vardhān | māsāḥ | śaradaḥ | dyāvaḥ | indram ||6.38.4||
eva | jajñānam | sahase | asāmi | vavṛdhānam | rādhase | ca | śrutāya |
mahām | ugram | avase | vipra | nūnam | ā | vivāsema | vṛtra-tūryeṣu ||6.38.5||
mandrasya | kaveḥ | divyasya | vahneḥ | vipra-manmanaḥ | vacanasya | madhvaḥ |
apāḥ | naḥ | tasya | sacanasya | deva | iṣaḥ | yuvasva | gṛṇate | go-agrāḥ ||6.39.1||
ayam | uśānaḥ | pari | adrim | usrāḥ | ṛtadhīti-bhiḥ | ṛta-yuk | yujānaḥ |
rujat | arugṇam | vi | valasya | sānum | paṇīn | vacaḥ-bhiḥ | abhi | yodhat | indraḥ ||6.39.2||
ayam | dyotayat | adyutaḥ | vi | aktūn | doṣā | vastoḥ | śaradaḥ | induḥ | indra |
imam | ketum | adadhuḥ | nu | cit | ahnām | śuci-janmanaḥ | uṣasaḥ | cakāra ||6.39.3||
ayam | rocayat | arucaḥ | rucānaḥ | ayam | vāsayat | vi | ṛtena | pūrvīḥ |
ayam | īyate | ṛtayuk-bhiḥ | aśvaiḥ | svaḥ-vidā | nābhinā | carṣaṇi-prāḥ ||6.39.4||
nu | gṛṇānaḥ | gṛṇate | pratna | rājan | iṣaḥ | pinva | vasu-deyāya | pūrvīḥ |
apaḥ | oṣadhīḥ | aviṣā | vanāni | gāḥ | arvataḥ | nṝn | ṛcase | rirīhi ||6.39.5||
indra | piba | tubhyam | sutaḥ | madāya | ava | sya | harī iti | vi | muca | sakhāyā |
uta | pra | gāya | gaṇe | ā | ni-sadya | atha | yajñāya | gṛṇate | vayaḥ | dhāḥ ||6.40.1||
asya | piba | yasya | jajñānaḥ | indra | madāya | kratve | apibaḥ | vi-rapśin |
tam | ūm̐ iti | te | gāvaḥ | naraḥ | āpaḥ | adriḥ | indum | sam | ahyan | pītaye | sam | asmai ||6.40.2||
sam-iddhe | agnau | sute | indra | some | ā | tvā | vahantu | harayaḥ | vahiṣṭhāḥ |
tvā-yatā | manasā | johavīmi | indra | ā | yāhi | suvitāya | mahe | naḥ ||6.40.3||
ā | yāhi | śaśvat | uśatā | yayātha | indra | mahā | manasā | soma-peyam |
upa | brahmāṇi | śṛṇavaḥ | imā | naḥ | atha | te | yajñaḥ | tanve | vayaḥ | dhāt ||6.40.4||
yat | indra | divi | pārye | yat | ṛdhak | yat | vā | sve | sadane | yatra | vā | asi |
ataḥ | naḥ | yajñam | avase | niyutvān | sa-joṣāḥ | pāhi | girvaṇaḥ | marut-bhiḥ ||6.40.5||
aheḻamānaḥ | upa | yāhi | yajñam | tubhyam | pavante | indavaḥ | sutāsaḥ |
gāvaḥ | na | vājrin | svam | okaḥ | accha | indra | ā | gahi | prathamaḥ | yajñiyānām ||6.41.1||
yā | te | kākut | su-kṛtā | yā | variṣṭhā | yayā | śaśvat | pibasi | madhvaḥ | ūrmim |
tayā | pāhi | pra | te | adhvaryuḥ | asthāt | sam | te | vajraḥ | vartatām | indra | gavyuḥ ||6.41.2||
eṣaḥ | drapsaḥ | vṛṣabhaḥ | viśva-rūpaḥ | indrāya | vṛṣṇe | sam | akāri | somaḥ |
etam | piba | hari-vaḥ | sthātaḥ | ugra | yasya | īśiṣe | pra-divi | yaḥ | te | annam ||6.41.3||
sutaḥ | somaḥ | asutāt | indra | vasyān | ayam | śreyān | cikituṣe | raṇāya |
etam | titirvaḥ | upa | yāhi | yajñam | tena | viśvāḥ | taviṣīḥ | ā | pṛṇasva ||6.41.4||
hvayāmasi | tvā | ā | indra | yāhi | arvāṅ | aram | te | somaḥ | tanve | bhavāti |
śatakrato iti śata-krato | mādayasva | suteṣu | pra | asmān | ava | pṛtanāsu | pra | vikṣu ||6.41.5||
prati | asmai | pipīṣate | viśvāni | viduṣe | bhara |
aram-gamāya | jagmaye | apaścāt-daghvane | nare ||6.42.1||
ā | īm | enam | prati-etana | somebhiḥ | soma-pātamam |
amatrebhiḥ | ṛjīṣiṇam | indram | sutebhiḥ | indu-bhiḥ ||6.42.2||
yadi | sutebhiḥ | indu-bhiḥ | somebhiḥ | prati-bhūṣatha |
veda | viśvasya | medhiraḥ | dhṛṣat | tam-tam | it | ā | īṣate ||6.42.3||
asmai-asmai | it | andhasaḥ | adhvaryo iti | pra | bhara | sutam |
kuvit | samasya | jenyasya | śardhataḥ | abhi-śasteḥ | ava-sparat ||6.42.4||
yasya | tyat | śambaram | made | divaḥ-dāsāya | randhayaḥ |
ayam | saḥ | somaḥ | indra | te | sutaḥ | piba ||6.43.1||
yasya | tīvra-sutam | madam | madhyam | antam | ca | rakṣase |
ayam | saḥ | somaḥ | indra | te | sutaḥ | piba ||6.43.2||
yasya | gāḥ | antaḥ | aśmanaḥ | made | dṛḻhāḥ | ava-asṛjaḥ |
ayam | saḥ | somaḥ | indra | te | sutaḥ | piba ||6.43.3||
yasya | mandānaḥ | andhasaḥ | māghonam | dadhiṣe | śavaḥ |
ayam | saḥ | somaḥ | indra | te | sutaḥ | piba ||6.43.4||
yaḥ | rayi-vaḥ | rayim-tamaḥ | yaḥ | dyumnaiḥ | dyumnavat-tamaḥ |
somaḥ | sutaḥ | saḥ | indra | te | asti | svadhā-pate | madaḥ ||6.44.1||
yaḥ | śagmaḥ | tuvi-śagma | te | rāyaḥ | dāmā | matīnām |
somaḥ | sutaḥ | saḥ | indra | te | asti | svadhā-pate | madaḥ ||6.44.2||
yena | vṛddhaḥ | na | śavasā | turaḥ | na | svābhiḥ | ūti-bhiḥ |
somaḥ | sutaḥ | saḥ | indra | te | asti | svadhā-pate | madaḥ ||6.44.3||
tyam | ūm̐ iti | vaḥ | apra-hanam | gṛṇīṣe | śavasaḥ | patim |
indram | viśva-saham | naram | maṁhiṣṭham | viśva-carṣaṇim ||6.44.4||
yam | vardhayanti | it | giraḥ | patim | turasya | rādhasaḥ |
tam | it | nu | asya | rodasī iti | devī iti | śuṣmam | saparyataḥ ||6.44.5||
tat | vaḥ | ukthasya | barhaṇā | indrāya | upa-stṛṇīṣaṇi |
vipaḥ | na | yasya | ūtayaḥ | vi | yat | rohanti | sa-kṣitaḥ ||6.44.6||
avidat | dakṣam | mitraḥ | navīyān | papānaḥ | devebhyaḥ | vasyaḥ | acait |
sasa-vān | staulābhiḥ | dhautarībhiḥ | uruṣyā | pāyuḥ | abhavat | sakhi-bhyaḥ ||6.44.7||
ṛtasya | pathi | vedhāḥ | apāyi | śriye | manāṁsi | devāsaḥ | akran |
dadhānaḥ | nāma | mahaḥ | vacaḥ-bhiḥ | vapuḥ | dṛśaye | venyaḥ | vi | āvarityāvaḥ ||6.44.8||
dyumat-tamam | dakṣam | dhehi | asme iti | sedha | janānām | pūrvīḥ | arātīḥ |
varṣīyaḥ | vayaḥ | kṛṇuhi | śacībhiḥ | dhanasya | sātau | asmān | aviḍḍhi ||6.44.9||
indra | tubhyam | it | magha-van | abhūma | vayam | dātre | hari-vaḥ | mā | vi | venaḥ |
nakiḥ | āpiḥ | dadṛśe | martya-trā | kim | aṅga | radhra-codanam | tvā | āhuḥ ||6.44.10||
mā | jasvane | vṛṣabha | naḥ | rarīthāḥ | mā | te | revataḥ | sakhye | riṣāma |
pūrvīḥ | te | indra | niḥ-sidhaḥ | janeṣu | jahi | asusvīn | pra | vṛha | apṛṇataḥ ||6.44.11||
ut | abhrāṇi-iva | stanayan | iyarti | indraḥ | rādhāṁsi | aśvyāni | gavyā |
tvam | asi | pra-divaḥ | kāru-dhāyāḥ | mā | tvā | adāmānaḥ | ā | dabhan | maghonaḥ ||6.44.12||
adhvaryo iti | vīra | pra | mahe | sutānām | indrāya | bhara | saḥ | hi | asya | rājā |
yaḥ | pūrvyābhiḥ | uta | nūtanābhiḥ | gīḥ-bhiḥ | vavṛdhe | gṛṇatām | ṛṣīṇām ||6.44.13||
asya | made | puru | varpāṁsi | vidvān | indraḥ | vṛtrāṇi | aprati | jaghāna |
tam | ūm̐ iti | pra | hoṣi | madhu-mantam | asmai | somam | vīrāya | śipriṇe | pibadhyai ||6.44.14||
pātā | sutam | indraḥ | astu | somam | hantā | vṛtram | vajreṇa | mandasānaḥ |
gantā | yajñam | parā-vataḥ | cit | accha | vasuḥ | dhīnām | avitā | kāru-dhāyāḥ ||6.44.15||
idam | tyat | pātram | indra-pānam | indrasya | priyam | amṛtam | apāyi |
matsat | yathā | saumanasāya | devam | vi | asmat | dveṣaḥ | yuyavat | vi | aṁhaḥ ||6.44.16||
enā | mandānaḥ | jahi | śūra | śatrūn | jāmim | ajāmim | magha-van | amitrān |
abhi-senān | abhi | ā-dediśānān | parācaḥ | indra | pra | mṛṇa | jahi | ca ||6.44.17||
āsu | sma | naḥ | magha-van | indra | pṛt-su | asmabhyam | mahi | varivaḥ | su-gam | kariti kaḥ |
apām | tokasya | tanayasya | jeṣe | indra | sūrīn | kṛṇuhi | sma | naḥ | ardham ||6.44.18||
ā | tvā | harayaḥ | vṛṣaṇaḥ | yujānāḥ | vṛṣa-rathāsaḥ | vṛṣa-raśmayaḥ | atyāḥ |
asmatrāñcaḥ | vṛṣaṇaḥ | vajra-vāhaḥ | vṛṣṇe | madāya | su-yujaḥ | vahantu ||6.44.19||
ā | te | vṛṣan | vṛṣaṇaḥ | droṇam | asthuḥ | ghṛta-pruṣaḥ | na | ūrmayaḥ | madantaḥ |
indra | pra | tubhyam | vṛṣa-bhiḥ | sutānām | vṛṣṇe | bharanti | vṛṣabhāya | somam ||6.44.20||
vṛṣā | asi | divaḥ | vṛṣabhaḥ | pṛthivyāḥ | vṛṣā | sindhūnām | vṛṣabhaḥ | stiyānām |
vṛṣṇe | te | induḥ | vṛṣabha | pīpāya | svāduḥ | rasaḥ | madhu-peyaḥ | varāya ||6.44.21||
ayam | devaḥ | sahasā | jāyamānaḥ | indreṇa | yujā | paṇim | astabhāyat |
ayam | svasya | pituḥ | āyudhāni | induḥ | amuṣṇāt | aśivasya | māyāḥ ||6.44.22||
ayam | akṛṇot | uṣasaḥ | su-patnīḥ | ayam | sūrye | adadhāt | jyotiḥ | antariti |
ayam | tri-dhātu | divi | rocaneṣu | triteṣu | vindat | amṛtam | ni-gūḻham ||6.44.23||
ayam | dyāvāpṛthivī iti | vi | skabhāyat | ayam | ratham | ayunak | sapta-raśmim |
ayam | goṣu | śacyā | pakvam | antariti | somaḥ | dādhāra | daśa-yantram | utsam ||6.44.24||
yaḥ | ā | anayat | parā-vataḥ | su-nītī | turvaśam | yadum |
indraḥ | saḥ | naḥ | yuvā | sakhā ||6.45.1||
avipre | cit | vayaḥ | dadhat | anāśunā | cit | arvatā |
indraḥ | jetā | hitam | dhanam ||6.45.2||
mahīḥ | asya | pra-nītayaḥ | pūrvīḥ | uta | pra-śastayaḥ |
na | asya | kṣīyante | ūtayaḥ ||6.45.3||
sakhāyaḥ | brahma-vāhase | arcata | pra | ca | gāyata |
saḥ | hi | naḥ | pra-matiḥ | mahī ||6.45.4||
tvam | ekasya | vṛtra-han | avitā | dvayoḥ | asi |
uta | īdṛśe | yathā | vayam ||6.45.5||
nayasi | it | ūm̐ iti | ati | dviṣaḥ | kṛṇoṣi | uktha-śaṁsinaḥ |
nṛ-bhiḥ | su-vīraḥ | ucyase ||6.45.6||
brahmāṇam | brahma-vāhasam | gīḥ-bhiḥ | sakhāyam | ṛgmiyam |
gām | na | dohase | huve ||6.45.7||
yasya | viśvāni | hastayoḥ | ūcuḥ | vasūni | ni | dvitā |
vīrasya | pṛtanā-sahaḥ ||6.45.8||
vi | dṛḻhāni | cit | adri-vaḥ | janānām | śacī-pate |
vṛha | māyāḥ | anānata ||6.45.9||
tam | ūm̐ iti | tvā | satya | soma-pāḥ | indra | vājānām | pate |
ahūmahi | śravasyavaḥ ||6.45.10||
tam | ūm̐ iti | tvā | yaḥ | purā | āsitha | yaḥ | vā | nūnam | hite | dhane |
havyaḥ | saḥ | śrudhi | havam ||6.45.11||
dhībhiḥ | arvat-bhiḥ | arvataḥ | vājān | indra | śravāyyān |
tvayā | jeṣma | hitam | dhanam ||6.45.12||
abhūḥ | ūm̐ iti | vīra | girvaṇaḥ | mahān | indra | dhane | hite |
bhare | vitantasāyyaḥ ||6.45.13||
yā | te | ūtiḥ | amitra-han | makṣujavaḥ-tamā | asati |
tayā | naḥ | hinuhi | ratham ||6.45.14||
saḥ | rathena | rathi-tamaḥ | asmākena | abhi-yugvanā |
jeṣi | jiṣṇo iti | hitam | dhanam ||6.45.15||
yaḥ | ekaḥ | it | tam | ūm̐ iti | stuhi | kṛṣṭīnām | vi-carṣaṇiḥ |
patiḥ | jajñe | vṛṣa-kratuḥ ||6.45.16||
yaḥ | gṛṇatām | it | āsitha | āpiḥ | ūtī | śivaḥ | sakhā |
saḥ | tvam | naḥ | indra | mṛḻaya ||6.45.17||
dhiṣva | vajram | gabhastyoḥ | rakṣaḥ-hatyāya | vajri-vaḥ |
sasahīṣṭhāḥ | abhi | spṛdhaḥ ||6.45.18||
pratnam | rayīṇām | yujam | sakhāyam | kīri-codanam |
brahmavāhaḥ-tamam | huve ||6.45.19||
saḥ | hi | viśvāni | pārthivā | ekaḥ | vasūni | patyate |
girvaṇaḥ-tamaḥ | adhri-guḥ ||6.45.20||
saḥ | naḥ | niyut-bhiḥ | ā | pṛṇa | kāmam | vājebhiḥ | aśvi-bhiḥ |
gomat-bhiḥ | go-pate | dhṛṣat ||6.45.21||
tat | vaḥ | gāya | sute | sacā | puru-hūtāya | satvane |
śam | yat | gave | na | śākine ||6.45.22||
na | gha | vasuḥ | ni | yamate | dānam | vājasya | go-mataḥ |
yat | sīm | upa | śravat | giraḥ ||6.45.23||
kuvit-sasya | pra | hi | vrajam | go-mantam | dasyu-hā | gamat |
śacībhiḥ | apa | naḥ | varat ||6.45.24||
imāḥ | ūm̐ iti | tvā | śatakrato iti śata-krato | abhi | pra | nonuvuḥ | giraḥ |
indra | vatsam | na | mātaraḥ ||6.45.25||
duḥ-naśam | sakhyam | tava | gauḥ | asi | vīra | gavyate |
aśvaḥ | aśva-yate | bhava ||6.45.26||
saḥ | mandasva | hi | andhasaḥ | rādhase | tanvā | mahe |
na | stotāram | nide | karaḥ ||6.45.27||
imāḥ | ūm̐ iti | tvā | sute-sute | nakṣante | girvaṇaḥ | giraḥ |
vatsam | gāvaḥ | na | dhenavaḥ ||6.45.28||
puru-tamam | purūṇām | stotṝṇām | vi-vāci |
vājebhiḥ | vāja-yatām ||6.45.29||
asmākam | indra | bhūtu | te | stomaḥ | vāhiṣṭhaḥ | antamaḥ |
asmān | rāye | mahe | hinu ||6.45.30||
adhi | bṛbuḥ | paṇīnām | varṣiṣṭhe | mūrdhan | asthāt |
uruḥ | kakṣaḥ | na | gāṅgyaḥ ||6.45.31||
yasya | vāyoḥ-iva | dravat | bhadrā | rātiḥ | sahasriṇī |
sadyaḥ | dānāya | maṁhate ||6.45.32||
tat | su | naḥ | viśve | aryaḥ | ā | sadā | gṛṇanti | kāravaḥ |
bṛbum | sahasra-dātamam | sūrim | sahasra-sātamam ||6.45.33||
tvām | it | hi | havāmahe | sātā | vājasya | kāravaḥ |
tvām | vṛtreṣu | indra | sat-patim | naraḥ | tvām | kāṣṭhāsu | arvataḥ ||6.46.1||
saḥ | tvam | naḥ | citra | vajra-hasta | dhṛṣṇu-yā | mahaḥ | stavānaḥ | adri-vaḥ |
gām | aśvam | rathyam | indra | sam | kira | satrā | vājam | na | jigyuṣe ||6.46.2||
yaḥ | satrā-hā | vi-carṣaṇiḥ | indram | tam | hūmahe | vayam |
sahasra-muṣka | tuvi-nṛmṇa | sat-pate | bhava | samat-su | naḥ | vṛdhe ||6.46.3||
bādhase | janān | vṛṣabhā-iva | manyunā | ghṛṣau | mīḻhe | ṛcīṣama |
asmākam | bodhi | avitā | mahā-dhane | tanūṣu | ap-su | sūrye ||6.46.4||
indra | jyeṣṭham | naḥ | ā | bhara | ojiṣṭham | papuri | śravaḥ |
yena | ime iti | citra | vajra-hasta | rodasī iti | ā | ubhe iti | su-śipra | prāḥ ||6.46.5||
tvām | ugram | avase | carṣaṇi-saham | rājan | deveṣu | hūmahe |
viśvā | su | naḥ | vithurā | pibdanā | vaso iti | amitrān | su-sahān | kṛdhi ||6.46.6||
yat | indra | nāhuṣīṣu | ā | ojaḥ | nṛmṇam | ca | kṛṣṭiṣu |
yat | vā | pañca | kṣitīnām | dyumnam | ā | bhara | satrā | viśvāni | pauṁsyā ||6.46.7||
yat | vā | tṛkṣau | magha-van | druhyau | ā | jane | yat | pūrau | kat | ca | vṛṣṇyam |
asmabhyam | tat | rirīhi | sam | nṛ-sahye | amitrān | pṛt-su | turvaṇe ||6.46.8||
indra | tri-dhātu | śaraṇam | tri-varūtham | svasti-mat |
chardiḥ | yaccha | maghavat-bhyaḥ | ca | mahyam | ca | yavaya | didyum | ebhyaḥ ||6.46.9||
ye | gavyatā | manasā | śatrum | ā-dabhuḥ | abhi-praghnanti | dhṛṣṇu-yā |
adha | sma | naḥ | magha-van | indra | girvaṇaḥ | tanū-pāḥ | antamaḥ | bhava ||6.46.10||
adha | sma | naḥ | vṛdhe | bhava | indra | nāyam | ava | yudhi |
yat | antarikṣe | patayanti | parṇinaḥ | didyavaḥ | tigma-mūrdhānaḥ ||6.46.11||
yatra | śūrāsaḥ | tanvaḥ | vi-tanvate | priyā | śarma | pitṝṇām |
adha | sma | yaccha | tanve | tane | ca | chardhiḥ | acittam | yavaya | dveṣaḥ ||6.46.12||
yat | indra | sarge | arvataḥ | codayāse | mahā-dhane |
asamane | adhvani | vṛjine | pathi | śyenān-iva | śravasyataḥ ||6.46.13||
sindhūn-iva | pravaṇe | āśu-yā | yataḥ | yadi | klośam | anu | svani |
ā | ye | vayaḥ | na | varvṛtati | āmiṣi | gṛbhītāḥ | bāhvoḥ | gavi ||6.46.14||
svāduḥ | kila | ayam | madhu-mān | uta | ayam | tīvraḥ | kila | ayam | rasa-vān | uta | ayam |
uto iti | nu | asya | papi-vāṁsam | indram | na | kaḥ | cana | sahate | ā-haveṣu ||6.47.1||
ayam | svāduḥ | iha | madiṣṭhaḥ | āsa | yasya | indraḥ | vṛtra-hatye | mamāda |
purūṇi | yaḥ | cyautnā | śambarasya | vi | navatim | nava | ca | dehyaḥ | han ||6.47.2||
ayam | me | pītaḥ | ut | iyarti | vācam | ayam | manīṣām | uśatīm | ajīgariti |
ayam | ṣaṭ | urvīḥ | amimīta | dhīraḥ | na | yābhyaḥ | bhuvanam | kat | cana | āre ||6.47.3||
ayam | saḥ | yaḥ | varimāṇam | pṛthivyāḥ | varṣmāṇam | divaḥ | akṛṇot | ayam | saḥ |
ayam | pīyūṣam | tisṛṣu | pravat-su | somaḥ | dādhāra | uru | antarikṣam ||6.47.4||
ayam | vidat | citra-dṛśīkam | arṇaḥ | śukra-sadmanām | uṣasām | anīke |
ayam | mahān | mahatā | skambhanena | ut | dyām | astabhnāt | vṛṣabhaḥ | marutvān ||6.47.5||
dhṛṣat | piba | kalaśe | somam | indra | vṛtra-hā | śūra | sam-are | vasūnām |
mādhyaṁdine | savane | ā | vṛṣasva | rayi-sthānaḥ | rayim | asmāsu | dhehi ||6.47.6||
indra | pra | naḥ | puraetā-iva | paśya | pra | naḥ | naya | pra-taram | vasyaḥ | accha |
bhava | su-pāraḥ | ati-pārayaḥ | naḥ | bhava | su-nītiḥ | uta | vāma-nītiḥ ||6.47.7||
urum | naḥ | lokam | anu | neṣi | vidvān | svaḥ-vat | jyotiḥ | abhayam | svasti |
ṛṣvā | te | indra | sthavirasya | bāhū iti | upa | stheyāma | śaraṇā | bṛhantā ||6.47.8||
variṣṭhe | naḥ | indra | vandhure | dhāḥ | vahiṣṭhayoḥ | śata-van | aśvayoḥ | ā |
iṣam | ā | vakṣi | iṣām | varṣiṣṭhām | mā | naḥ | tārīt | magha-van | rāyaḥ | aryaḥ ||6.47.9||
indra | mṛḻa | mahyam | jīvātum | iccha | codaya | dhiyam | ayasaḥ | na | dhārām |
yat | kim | ca | aham | tvā-yuḥ | idam | vadāmi | tat | juṣasva | kṛdhi | mā | deva-vantam ||6.47.10||
trātāram | indram | avitāram | indram | have-have | su-havam | śūram | indram |
hvayāmi | śakram | puru-hūtam | indram | svasti | naḥ | magha-vā | dhātu | indraḥ ||6.47.11||
indraḥ | su-trāmā | sva-vān | avaḥ-bhiḥ | su-mṛḻīkaḥ | bhavatu | viśva-vedāḥ |
bādhatām | dveṣaḥ | abhayam | kṛṇotu | su-vīryasya | patayaḥ | syāma ||6.47.12||
tasya | vayam | su-matau | yajñiyasya | api | bhadre | saumanase | syāma |
saḥ | su-trāmā | sva-vān | indraḥ | asme iti | ārāt | cit | dveṣaḥ | sanutaḥ | yuyotu ||6.47.13||
ava | tve iti | indra | pra-vataḥ | na | ūrmiḥ | giraḥ | brahmāṇi | ni-yutaḥ | dhavante |
uru | na | rādhaḥ | savanā | purūṇi | apaḥ | gāḥ | vajrin | yuvase | sam | indūn ||6.47.14||
kaḥ | īm | stavat | kaḥ | pṛṇāt | kaḥ | yajāte | yat | ugram | it | magha-vā | viśvahā | avet |
pādau-iva | pra-haran | anyam-anyam | kṛṇoti | pūrvam | aparam | śacībhiḥ ||6.47.15||
śṛṇve | vīraḥ | ugram-ugram | dama-yan | anyam-anyam | ati-nenīyamānaḥ |
edhamāna-dviṭ | ubhayasya | rājā | coṣkūyate | viśaḥ | indraḥ | manuṣyān ||6.47.16||
parā | pūrveṣām | sakhyā | vṛṇakti | vi-tarturāṇaḥ | aparebhiḥ | eti |
ananu-bhūtīḥ | ava-dhūnvānaḥ | pūrvīḥ | indraḥ | śaradaḥ | tartarīti ||6.47.17||
rūpam-rūpam | prati-rūpaḥ | babhūva | tat | asya | rūpam | prati-cakṣaṇāya |
indraḥ | māyābhiḥ | puru-rūpaḥ | īyate | yuktāḥ | hi | asya | harayaḥ | śatā | daśa ||6.47.18||
yujānaḥ | haritā | rathe | bhūri | tvaṣṭā | iha | rājati |
kaḥ | viśvāhā | dviṣataḥ | pakṣaḥ | āsate | uta | āsīneṣu | sūriṣu ||6.47.19||
agavyūti | kṣetram | ā | aganma | devāḥ | urvī | satī | bhūmiḥ | aṁhūraṇā | abhūt |
bṛhaspate | pra | cikitsa | go-iṣṭau | itthā | sate | jaritre | indra | panthām ||6.47.20||
dive-dive | sa-dṛśīḥ | anyam | ardham | kṛṣṇāḥ | asedhat | apa | sadmanaḥ | jāḥ |
ahan | dāsā | vṛṣabhaḥ | vasna-yantā | uda-vraje | varcinam | śambaram | ca ||6.47.21||
pra-stokaḥ | it | nu | rādhasaḥ | te | indra | daśa | kośayīḥ | daśa | vājinaḥ | adāt |
divaḥ-dāsāt | atithi-gvasya | rādhaḥ | śāmbaram | vasu | prati | agrabhīṣma ||6.47.22||
daśa | aśvān | daśa | kośān | daśa | vastrā | adhi-bhojanā |
daśo iti | hiraṇya-piṇḍān | divaḥ-dāsāt | asāniṣam ||6.47.23||
daśa | rathān | praṣṭi-mataḥ | śatam | gāḥ | atharva-bhyaḥ |
aśvathaḥ | pāyave | adāt ||6.47.24||
6.47.26a vanaspate vīḍvaṅgo hi bhūyā asmatsakhā prataraṇaḥ suvīraḥ |
6.47.26c gobhiḥ saṁnaddho asi vīḻayasvāsthātā te jayatu jetvāni ||
6.47.27a divaspṛthivyāḥ paryoja udbhṛtaṁ vanaspatibhyaḥ paryābhṛtaṁ sahaḥ |
6.47.27c apāmojmānaṁ pari gobhirāvṛtamindrasya vajraṁ haviṣā rathaṁ yaja ||
6.47.28a indrasya vajro marutāmanīkaṁ mitrasya garbho varuṇasya nābhiḥ |
6.47.28c semāṁ no havyadātiṁ juṣāṇo deva ratha prati havyā gṛbhāya ||
6.47.29a upa śvāsaya pṛthivīmuta dyāṁ purutrā te manutāṁ viṣṭhitaṁ jagat |
6.47.29c sa dundubhe sajūrindreṇa devairdūrāddavīyo apa sedha śatrūn ||
6.47.30a ā krandaya balamojo na ā dhā niḥ ṣṭanihi duritā bādhamānaḥ |
6.47.30c apa protha dundubhe ducchunā ita indrasya muṣṭirasi vīḻayasva ||
6.47.31a āmūraja pratyāvartayemāḥ ketumaddundubhirvāvadīti |
6.47.31c samaśvaparṇāścaranti no naro'smākamindra rathino jayantu ||
6.48.1a yajñāyajñā vo agnaye girāgirā ca dakṣase |
6.48.1c prapra vayamamṛtaṁ jātavedasaṁ priyaṁ mitraṁ na śaṁsiṣam ||
6.48.2a ūrjo napātaṁ sa hināyamasmayurdāśema havyadātaye |
6.48.2c bhuvadvājeṣvavitā bhuvadvṛdha uta trātā tanūnām ||
6.48.3a vṛṣā hyagne ajaro mahānvibhāsyarciṣā |
6.48.3c ajasreṇa śociṣā śośucacchuce sudītibhiḥ su dīdihi ||
6.48.4a maho devānyajasi yakṣyānuṣaktava kratvota daṁsanā |
6.48.4c arvācaḥ sīṁ kṛṇuhyagne'vase rāsva vājota vaṁsva ||
6.48.5a yamāpo adrayo vanā garbhamṛtasya piprati |
6.48.5c sahasā yo mathito jāyate nṛbhiḥ pṛthivyā adhi sānavi ||
6.48.6a ā yaḥ paprau bhānunā rodasī ubhe dhūmena dhāvate divi |
6.48.6c tirastamo dadṛśa ūrmyāsvā śyāvāsvaruṣo vṛṣā śyāvā aruṣo vṛṣā ||
6.48.7a bṛhadbhiragne arcibhiḥ śukreṇa deva śociṣā |
6.48.7c bharadvāje samidhāno yaviṣṭhya revannaḥ śukra dīdihi dyumatpāvaka dīdihi ||
6.48.8a viśvāsāṁ gṛhapatirviśāmasi tvamagne mānuṣīṇām |
6.48.8c śataṁ pūrbhiryaviṣṭha pāhyaṁhasaḥ sameddhāraṁ śataṁ himāḥ stotṛbhyo ye ca dadati ||
6.48.9a tvaṁ naścitra ūtyā vaso rādhāṁsi codaya |
6.48.9c asya rāyastvamagne rathīrasi vidā gādhaṁ tuce tu naḥ ||
6.48.10a parṣi tokaṁ tanayaṁ partṛbhiṣṭvamadabdhairaprayutvabhiḥ |
6.48.10c agne heḻāṁsi daivyā yuyodhi no'devāni hvarāṁsi ca ||
6.48.11a ā sakhāyaḥ sabardughāṁ dhenumajadhvamupa navyasā vacaḥ |
6.48.11c sṛjadhvamanapasphurām ||
6.48.12a yā śardhāya mārutāya svabhānave śravo'mṛtyu dhukṣata |
6.48.12c yā mṛḻīke marutāṁ turāṇāṁ yā sumnairevayāvarī ||
6.48.13a bharadvājāyāva dhukṣata dvitā |
6.48.13b dhenuṁ ca viśvadohasamiṣaṁ ca viśvabhojasam ||
6.48.14a taṁ va indraṁ na sukratuṁ varuṇamiva māyinam |
6.48.14c aryamaṇaṁ na mandraṁ sṛprabhojasaṁ viṣṇuṁ na stuṣa ādiśe ||
6.48.15a tveṣaṁ śardho na mārutaṁ tuviṣvaṇyanarvāṇaṁ pūṣaṇaṁ saṁ yathā śatā |
6.48.15c saṁ sahasrā kāriṣaccarṣaṇibhya ām̐ āvirgūḻhā vasū karatsuvedā no vasū karat ||
6.48.16a ā mā pūṣannupa drava śaṁsiṣaṁ nu te apikarṇa āghṛṇe |
6.48.16c aghā aryo arātayaḥ ||
6.48.17a mā kākambīramudvṛho vanaspatimaśastīrvi hi nīnaśaḥ |
6.48.17c mota sūro aha evā cana grīvā ādadhate veḥ ||
6.48.18a dṛteriva te'vṛkamastu sakhyam |
6.48.18b acchidrasya dadhanvataḥ supūrṇasya dadhanvataḥ ||
6.48.19a paro hi martyairasi samo devairuta śriyā |
6.48.19c abhi khyaḥ pūṣanpṛtanāsu nastvamavā nūnaṁ yathā purā ||
6.48.20a vāmī vāmasya dhūtayaḥ praṇītirastu sūnṛtā |
6.48.20c devasya vā maruto martyasya vejānasya prayajyavaḥ ||
6.48.21a sadyaścidyasya carkṛtiḥ pari dyāṁ devo naiti sūryaḥ |
6.48.21c tveṣaṁ śavo dadhire nāma yajñiyaṁ maruto vṛtrahaṁ śavo jyeṣṭhaṁ vṛtrahaṁ śavaḥ ||
6.48.22a sakṛddha dyaurajāyata sakṛdbhūmirajāyata |
6.48.22c pṛśnyā dugdhaṁ sakṛtpayastadanyo nānu jāyate ||
6.49.1a stuṣe janaṁ suvrataṁ navyasībhirgīrbhirmitrāvaruṇā sumnayantā |
6.49.1c ta ā gamantu ta iha śruvantu sukṣatrāso varuṇo mitro agniḥ ||
6.49.2a viśoviśa īḍyamadhvareṣvadṛptakratumaratiṁ yuvatyoḥ |
6.49.2c divaḥ śiśuṁ sahasaḥ sūnumagniṁ yajñasya ketumaruṣaṁ yajadhyai ||
6.49.3a aruṣasya duhitarā virūpe stṛbhiranyā pipiśe sūro anyā |
6.49.3c mithasturā vicarantī pāvake manma śrutaṁ nakṣata ṛcyamāne ||
6.49.4a pra vāyumacchā bṛhatī manīṣā bṛhadrayiṁ viśvavāraṁ rathaprām |
6.49.4c dyutadyāmā niyutaḥ patyamānaḥ kaviḥ kavimiyakṣasi prayajyo ||
6.49.5a sa me vapuśchadayadaśvinoryo ratho virukmānmanasā yujānaḥ |
6.49.5c yena narā nāsatyeṣayadhyai vartiryāthastanayāya tmane ca ||
6.49.6a parjanyavātā vṛṣabhā pṛthivyāḥ purīṣāṇi jinvatamapyāni |
6.49.6c satyaśrutaḥ kavayo yasya gīrbhirjagataḥ sthātarjagadā kṛṇudhvam ||
6.49.7a pāvīravī kanyā citrāyuḥ sarasvatī vīrapatnī dhiyaṁ dhāt |
6.49.7c gnābhiracchidraṁ śaraṇaṁ sajoṣā durādharṣaṁ gṛṇate śarma yaṁsat ||
6.49.8a pathaspathaḥ paripatiṁ vacasyā kāmena kṛto abhyānaḻarkam |
6.49.8c sa no rāsacchurudhaścandrāgrā dhiyaṁdhiyaṁ sīṣadhāti pra pūṣā ||
6.49.9a prathamabhājaṁ yaśasaṁ vayodhāṁ supāṇiṁ devaṁ sugabhastimṛbhvam |
6.49.9c hotā yakṣadyajataṁ pastyānāmagnistvaṣṭāraṁ suhavaṁ vibhāvā ||
6.49.10a bhuvanasya pitaraṁ gīrbhirābhī rudraṁ divā vardhayā rudramaktau |
6.49.10c bṛhantamṛṣvamajaraṁ suṣumnamṛdhagghuvema kavineṣitāsaḥ ||
6.49.11a ā yuvānaḥ kavayo yajñiyāso maruto ganta gṛṇato varasyām |
6.49.11c acitraṁ ciddhi jinvathā vṛdhanta itthā nakṣanto naro aṅgirasvat ||
6.49.12a pra vīrāya pra tavase turāyājā yūtheva paśurakṣirastam |
6.49.12c sa pispṛśati tanvi śrutasya stṛbhirna nākaṁ vacanasya vipaḥ ||
6.49.13a yo rajāṁsi vimame pārthivāni triścidviṣṇurmanave bādhitāya |
6.49.13c tasya te śarmannupadadyamāne rāyā madema tanvā tanā ca ||
6.49.14a tanno'hirbudhnyo adbhirarkaistatparvatastatsavitā cano dhāt |
6.49.14c tadoṣadhībhirabhi rātiṣāco bhagaḥ puraṁdhirjinvatu pra rāye ||
6.49.15a nu no rayiṁ rathyaṁ carṣaṇiprāṁ puruvīraṁ maha ṛtasya gopām |
6.49.15c kṣayaṁ dātājaraṁ yena janāntspṛdho adevīrabhi ca kramāma viśa ādevīrabhyaśnavāma ||
6.50.1a huve vo devīmaditiṁ namobhirmṛḻīkāya varuṇaṁ mitramagnim |
6.50.1c abhikṣadāmaryamaṇaṁ suśevaṁ trātṝndevāntsavitāraṁ bhagaṁ ca ||
6.50.2a sujyotiṣaḥ sūrya dakṣapitṝnanāgāstve sumaho vīhi devān |
6.50.2c dvijanmāno ya ṛtasāpaḥ satyāḥ svarvanto yajatā agnijihvāḥ ||
6.50.3a uta dyāvāpṛthivī kṣatramuru bṛhadrodasī śaraṇaṁ suṣumne |
6.50.3c mahaskaratho varivo yathā no'sme kṣayāya dhiṣaṇe anehaḥ ||
6.50.4a ā no rudrasya sūnavo namantāmadyā hūtāso vasavo'dhṛṣṭāḥ |
6.50.4c yadīmarbhe mahati vā hitāso bādhe maruto ahvāma devān ||
6.50.5a mimyakṣa yeṣu rodasī nu devī siṣakti pūṣā abhyardhayajvā |
6.50.5c śrutvā havaṁ maruto yaddha yātha bhūmā rejante adhvani pravikte ||
6.50.6a abhi tyaṁ vīraṁ girvaṇasamarcendraṁ brahmaṇā jaritarnavena |
6.50.6c śravadiddhavamupa ca stavāno rāsadvājām̐ upa maho gṛṇānaḥ ||
6.50.7a omānamāpo mānuṣīramṛktaṁ dhāta tokāya tanayāya śaṁ yoḥ |
6.50.7c yūyaṁ hi ṣṭhā bhiṣajo mātṛtamā viśvasya sthāturjagato janitrīḥ ||
6.50.8a ā no devaḥ savitā trāyamāṇo hiraṇyapāṇiryajato jagamyāt |
6.50.8c yo datravām̐ uṣaso na pratīkaṁ vyūrṇute dāśuṣe vāryāṇi ||
6.50.9a uta tvaṁ sūno sahaso no adyā devām̐ asminnadhvare vavṛtyāḥ |
6.50.9c syāmahaṁ te sadamidrātau tava syāmagne'vasā suvīraḥ ||
6.50.10a uta tyā me havamā jagmyātaṁ nāsatyā dhībhiryuvamaṅga viprā |
6.50.10c atriṁ na mahastamaso'mumuktaṁ tūrvataṁ narā duritādabhīke ||
6.50.11a te no rāyo dyumato vājavato dātāro bhūta nṛvataḥ purukṣoḥ |
6.50.11c daśasyanto divyāḥ pārthivāso gojātā apyā mṛḻatā ca devāḥ ||
6.50.12a te no rudraḥ sarasvatī sajoṣā mīḻhuṣmanto viṣṇurmṛḻantu vāyuḥ |
6.50.12c ṛbhukṣā vājo daivyo vidhātā parjanyāvātā pipyatāmiṣaṁ naḥ ||
6.50.13a uta sya devaḥ savitā bhago no'pāṁ napādavatu dānu papriḥ |
6.50.13c tvaṣṭā devebhirjanibhiḥ sajoṣā dyaurdevebhiḥ pṛthivī samudraiḥ ||
6.50.14a uta no'hirbudhnyaḥ śṛṇotvaja ekapātpṛthivī samudraḥ |
6.50.14c viśve devā ṛtāvṛdho huvānāḥ stutā mantrāḥ kaviśastā avantu ||
6.50.15a evā napāto mama tasya dhībhirbharadvājā abhyarcantyarkaiḥ |
6.50.15c gnā hutāso vasavo'dhṛṣṭā viśve stutāso bhūtā yajatrāḥ ||
6.51.1a udu tyaccakṣurmahi mitrayorām̐ eti priyaṁ varuṇayoradabdham |
6.51.1c ṛtasya śuci darśatamanīkaṁ rukmo na diva uditā vyadyaut ||
6.51.2a veda yastrīṇi vidathānyeṣāṁ devānāṁ janma sanutarā ca vipraḥ |
6.51.2c ṛju marteṣu vṛjinā ca paśyannabhi caṣṭe sūro arya evān ||
6.51.3a stuṣa u vo maha ṛtasya gopānaditiṁ mitraṁ varuṇaṁ sujātān |
6.51.3c aryamaṇaṁ bhagamadabdhadhītīnacchā voce sadhanyaḥ pāvakān ||
6.51.4a riśādasaḥ satpatīm̐radabdhānmaho rājñaḥ suvasanasya dātṝn |
6.51.4c yūnaḥ sukṣatrānkṣayato divo nṝnādityānyāmyaditiṁ duvoyu ||
6.51.5a dyauṣpitaḥ pṛthivi mātaradhrugagne bhrātarvasavo mṛḻatā naḥ |
6.51.5c viśva ādityā adite sajoṣā asmabhyaṁ śarma bahulaṁ vi yanta ||
6.51.6a mā no vṛkāya vṛkye samasmā aghāyate rīradhatā yajatrāḥ |
6.51.6c yūyaṁ hi ṣṭhā rathyo nastanūnāṁ yūyaṁ dakṣasya vacaso babhūva ||
6.51.7a mā va eno anyakṛtaṁ bhujema mā tatkarma vasavo yaccayadhve |
6.51.7c viśvasya hi kṣayatha viśvadevāḥ svayaṁ ripustanvaṁ rīriṣīṣṭa ||
6.51.8a nama idugraṁ nama ā vivāse namo dādhāra pṛthivīmuta dyām |
6.51.8c namo devebhyo nama īśa eṣāṁ kṛtaṁ cideno namasā vivāse ||
6.51.9a ṛtasya vo rathyaḥ pūtadakṣānṛtasya pastyasado adabdhān |
6.51.9c tām̐ ā namobhirurucakṣaso nṝnviśvānva ā name maho yajatrāḥ ||
6.51.10a te hi śreṣṭhavarcasasta u nastiro viśvāni duritā nayanti |
6.51.10c sukṣatrāso varuṇo mitro agnirṛtadhītayo vakmarājasatyāḥ ||
6.51.11a te na indraḥ pṛthivī kṣāma vardhanpūṣā bhago aditiḥ pañca janāḥ |
6.51.11c suśarmāṇaḥ svavasaḥ sunīthā bhavantu naḥ sutrātrāsaḥ sugopāḥ ||
6.51.12a nū sadmānaṁ divyaṁ naṁśi devā bhāradvājaḥ sumatiṁ yāti hotā |
6.51.12c āsānebhiryajamāno miyedhairdevānāṁ janma vasūyurvavanda ||
6.51.13a apa tyaṁ vṛjinaṁ ripuṁ stenamagne durādhyam |
6.51.13c daviṣṭhamasya satpate kṛdhī sugam ||
6.51.14a grāvāṇaḥ soma no hi kaṁ sakhitvanāya vāvaśuḥ |
6.51.14c jahī nyatriṇaṁ paṇiṁ vṛko hi ṣaḥ ||
6.51.15a yūyaṁ hi ṣṭhā sudānava indrajyeṣṭhā abhidyavaḥ |
6.51.15c kartā no adhvannā sugaṁ gopā amā ||
6.51.16a api panthāmaganmahi svastigāmanehasam |
6.51.16c yena viśvāḥ pari dviṣo vṛṇakti vindate vasu ||
6.52.1a na taddivā na pṛthivyānu manye na yajñena nota śamībhirābhiḥ |
6.52.1c ubjantu taṁ subhvaḥ parvatāso ni hīyatāmatiyājasya yaṣṭā ||
6.52.2a ati vā yo maruto manyate no brahma vā yaḥ kriyamāṇaṁ ninitsāt |
6.52.2c tapūṁṣi tasmai vṛjināni santu brahmadviṣamabhi taṁ śocatu dyauḥ ||
6.52.3a kimaṅga tvā brahmaṇaḥ soma gopāṁ kimaṅga tvāhurabhiśastipāṁ naḥ |
6.52.3c kimaṅga naḥ paśyasi nidyamānānbrahmadviṣe tapuṣiṁ hetimasya ||
6.52.4a avantu māmuṣaso jāyamānā avantu mā sindhavaḥ pinvamānāḥ |
6.52.4c avantu mā parvatāso dhruvāso'vantu mā pitaro devahūtau ||
6.52.5a viśvadānīṁ sumanasaḥ syāma paśyema nu sūryamuccarantam |
6.52.5c tathā karadvasupatirvasūnāṁ devām̐ ohāno'vasāgamiṣṭhaḥ ||
6.52.6a indro nediṣṭhamavasāgamiṣṭhaḥ sarasvatī sindhubhiḥ pinvamānā |
6.52.6c parjanyo na oṣadhībhirmayobhuragniḥ suśaṁsaḥ suhavaḥ piteva ||
6.52.7a viśve devāsa ā gata śṛṇutā ma imaṁ havam |
6.52.7c edaṁ barhirni ṣīdata ||
6.52.8a yo vo devā ghṛtasnunā havyena pratibhūṣati |
6.52.8c taṁ viśva upa gacchatha ||
6.52.9a upa naḥ sūnavo giraḥ śṛṇvantvamṛtasya ye |
6.52.9c sumṛḻīkā bhavantu naḥ ||
6.52.10a viśve devā ṛtāvṛdha ṛtubhirhavanaśrutaḥ |
6.52.10c juṣantāṁ yujyaṁ payaḥ ||
6.52.11a stotramindro marudgaṇastvaṣṭṛmānmitro aryamā |
6.52.11c imā havyā juṣanta naḥ ||
6.52.12a imaṁ no agne adhvaraṁ hotarvayunaśo yaja |
6.52.12c cikitvāndaivyaṁ janam ||
6.52.13a viśve devāḥ śṛṇutemaṁ havaṁ me ye antarikṣe ya upa dyavi ṣṭha |
6.52.13c ye agnijihvā uta vā yajatrā āsadyāsminbarhiṣi mādayadhvam ||
6.52.14a viśve devā mama śṛṇvantu yajñiyā ubhe rodasī apāṁ napācca manma |
6.52.14c mā vo vacāṁsi paricakṣyāṇi vocaṁ sumneṣvidvo antamā madema ||
6.52.15a ye ke ca jmā mahino ahimāyā divo jajñire apāṁ sadhasthe |
6.52.15c te asmabhyamiṣaye viśvamāyuḥ kṣapa usrā varivasyantu devāḥ ||
6.52.16a agnīparjanyāvavataṁ dhiyaṁ me'sminhave suhavā suṣṭutiṁ naḥ |
6.52.16c iḻāmanyo janayadgarbhamanyaḥ prajāvatīriṣa ā dhattamasme ||
6.52.17a stīrṇe barhiṣi samidhāne agnau sūktena mahā namasā vivāse |
6.52.17c asminno adya vidathe yajatrā viśve devā haviṣi mādayadhvam ||
6.53.1a vayamu tvā pathaspate rathaṁ na vājasātaye |
6.53.1c dhiye pūṣannayujmahi ||
6.53.2a abhi no naryaṁ vasu vīraṁ prayatadakṣiṇam |
6.53.2c vāmaṁ gṛhapatiṁ naya ||
6.53.3a aditsantaṁ cidāghṛṇe pūṣandānāya codaya |
6.53.3c paṇeścidvi mradā manaḥ ||
6.53.4a vi patho vājasātaye cinuhi vi mṛdho jahi |
6.53.4c sādhantāmugra no dhiyaḥ ||
6.53.5a pari tṛndhi paṇīnāmārayā hṛdayā kave |
6.53.5c athemasmabhyaṁ randhaya ||
6.53.6a vi pūṣannārayā tuda paṇericcha hṛdi priyam |
6.53.6c athemasmabhyaṁ randhaya ||
6.53.7a ā rikha kikirā kṛṇu paṇīnāṁ hṛdayā kave |
6.53.7c athemasmabhyaṁ randhaya ||
6.53.8a yāṁ pūṣanbrahmacodanīmārāṁ bibharṣyāghṛṇe |
6.53.8c tayā samasya hṛdayamā rikha kikirā kṛṇu ||
6.53.9a yā te aṣṭrā goopaśāghṛṇe paśusādhanī |
6.53.9c tasyāste sumnamīmahe ||
6.53.10a uta no goṣaṇiṁ dhiyamaśvasāṁ vājasāmuta |
6.53.10c nṛvatkṛṇuhi vītaye ||
6.54.1a saṁ pūṣanviduṣā naya yo añjasānuśāsati |
6.54.1c ya evedamiti bravat ||
6.54.2a samu pūṣṇā gamemahi yo gṛhām̐ abhiśāsati |
6.54.2c ima eveti ca bravat ||
6.54.3a pūṣṇaścakraṁ na riṣyati na kośo'va padyate |
6.54.3c no asya vyathate paviḥ ||
6.54.4a yo asmai haviṣāvidhanna taṁ pūṣāpi mṛṣyate |
6.54.4c prathamo vindate vasu ||
6.54.5a pūṣā gā anvetu naḥ pūṣā rakṣatvarvataḥ |
6.54.5c pūṣā vājaṁ sanotu naḥ ||
6.54.6a pūṣannanu pra gā ihi yajamānasya sunvataḥ |
6.54.6c asmākaṁ stuvatāmuta ||
6.54.7a mākirneśanmākīṁ riṣanmākīṁ saṁ śāri kevaṭe |
6.54.7c athāriṣṭābhirā gahi ||
6.54.8a śṛṇvantaṁ pūṣaṇaṁ vayamiryamanaṣṭavedasam |
6.54.8c īśānaṁ rāya īmahe ||
6.54.9a pūṣantava vrate vayaṁ na riṣyema kadā cana |
6.54.9c stotārasta iha smasi ||
6.54.10a pari pūṣā parastāddhastaṁ dadhātu dakṣiṇam |
6.54.10c punarno naṣṭamājatu ||
6.55.1a ehi vāṁ vimuco napādāghṛṇe saṁ sacāvahai |
6.55.1c rathīrṛtasya no bhava ||
6.55.2a rathītamaṁ kapardinamīśānaṁ rādhaso mahaḥ |
6.55.2c rāyaḥ sakhāyamīmahe ||
6.55.3a rāyo dhārāsyāghṛṇe vaso rāśirajāśva |
6.55.3c dhīvatodhīvataḥ sakhā ||
6.55.4a pūṣaṇaṁ nvajāśvamupa stoṣāma vājinam |
6.55.4c svasuryo jāra ucyate ||
6.55.5a māturdidhiṣumabravaṁ svasurjāraḥ śṛṇotu naḥ |
6.55.5c bhrātendrasya sakhā mama ||
6.55.6a ājāsaḥ pūṣaṇaṁ rathe niśṛmbhāste janaśriyam |
6.55.6c devaṁ vahantu bibhrataḥ ||
6.56.1a ya enamādideśati karambhāditi pūṣaṇam |
6.56.1c na tena deva ādiśe ||
6.56.2a uta ghā sa rathītamaḥ sakhyā satpatiryujā |
6.56.2c indro vṛtrāṇi jighnate ||
6.56.3a utādaḥ paruṣe gavi sūraścakraṁ hiraṇyayam |
6.56.3c nyairayadrathītamaḥ ||
6.56.4a yadadya tvā puruṣṭuta bravāma dasra mantumaḥ |
6.56.4c tatsu no manma sādhaya ||
6.56.5a imaṁ ca no gaveṣaṇaṁ sātaye sīṣadho gaṇam |
6.56.5c ārātpūṣannasi śrutaḥ ||
6.56.6a ā te svastimīmaha āreaghāmupāvasum |
6.56.6c adyā ca sarvatātaye śvaśca sarvatātaye ||
6.57.1a indrā nu pūṣaṇā vayaṁ sakhyāya svastaye |
6.57.1c huvema vājasātaye ||
6.57.2a somamanya upāsadatpātave camvoḥ sutam |
6.57.2c karambhamanya icchati ||
6.57.3a ajā anyasya vahnayo harī anyasya saṁbhṛtā |
6.57.3c tābhyāṁ vṛtrāṇi jighnate ||
6.57.4a yadindro anayadrito mahīrapo vṛṣantamaḥ |
6.57.4c tatra pūṣābhavatsacā ||
6.57.5a tāṁ pūṣṇaḥ sumatiṁ vayaṁ vṛkṣasya pra vayāmiva |
6.57.5c indrasya cā rabhāmahe ||
6.57.6a utpūṣaṇaṁ yuvāmahe'bhīśūm̐riva sārathiḥ |
6.57.6c mahyā indraṁ svastaye ||
6.58.1a śukraṁ te anyadyajataṁ te anyadviṣurūpe ahanī dyaurivāsi |
6.58.1c viśvā hi māyā avasi svadhāvo bhadrā te pūṣanniha rātirastu ||
6.58.2a ajāśvaḥ paśupā vājapastyo dhiyaṁjinvo bhuvane viśve arpitaḥ |
6.58.2c aṣṭrāṁ pūṣā śithirāmudvarīvṛjatsaṁcakṣāṇo bhuvanā deva īyate ||
6.58.3a yāste pūṣannāvo antaḥ samudre hiraṇyayīrantarikṣe caranti |
6.58.3c tābhiryāsi dūtyāṁ sūryasya kāmena kṛta śrava icchamānaḥ ||
6.58.4a pūṣā subandhurdiva ā pṛthivyā iḻaspatirmaghavā dasmavarcāḥ |
6.58.4c yaṁ devāso adaduḥ sūryāyai kāmena kṛtaṁ tavasaṁ svañcam ||
6.59.1a pra nu vocā suteṣu vāṁ vīryā yāni cakrathuḥ |
6.59.1c hatāso vāṁ pitaro devaśatrava indrāgnī jīvatho yuvam ||
6.59.2a baḻitthā mahimā vāmindrāgnī paniṣṭha ā |
6.59.2c samāno vāṁ janitā bhrātarā yuvaṁ yamāvihehamātarā ||
6.59.3a okivāṁsā sute sacām̐ aśvā saptī ivādane |
6.59.3c indrā nvagnī avaseha vajriṇā vayaṁ devā havāmahe ||
6.59.4a ya indrāgnī suteṣu vāṁ stavatteṣvṛtāvṛdhā |
6.59.4c joṣavākaṁ vadataḥ pajrahoṣiṇā na devā bhasathaścana ||
6.59.5a indrāgnī ko asya vāṁ devau martaściketati |
6.59.5c viṣūco aśvānyuyujāna īyata ekaḥ samāna ā rathe ||
6.59.6a indrāgnī apādiyaṁ pūrvāgātpadvatībhyaḥ |
6.59.6c hitvī śiro jihvayā vāvadaccarattriṁśatpadā nyakramīt ||
6.59.7a indrāgnī ā hi tanvate naro dhanvāni bāhvoḥ |
6.59.7c mā no asminmahādhane parā varktaṁ gaviṣṭiṣu ||
6.59.8a indrāgnī tapanti māghā aryo arātayaḥ |
6.59.8c apa dveṣāṁsyā kṛtaṁ yuyutaṁ sūryādadhi ||
6.59.9a indrāgnī yuvorapi vasu divyāni pārthivā |
6.59.9c ā na iha pra yacchataṁ rayiṁ viśvāyupoṣasam ||
6.59.10a indrāgnī ukthavāhasā stomebhirhavanaśrutā |
6.59.10c viśvābhirgīrbhirā gatamasya somasya pītaye ||
6.60.1a śnathadvṛtramuta sanoti vājamindrā yo agnī sahurī saparyāt |
6.60.1c irajyantā vasavyasya bhūreḥ sahastamā sahasā vājayantā ||
6.60.2a tā yodhiṣṭamabhi gā indra nūnamapaḥ svaruṣaso agna ūḻhāḥ |
6.60.2c diśaḥ svaruṣasa indra citrā apo gā agne yuvase niyutvān ||
6.60.3a ā vṛtrahaṇā vṛtrahabhiḥ śuṣmairindra yātaṁ namobhiragne arvāk |
6.60.3c yuvaṁ rādhobhirakavebhirindrāgne asme bhavatamuttamebhiḥ ||
6.60.4a tā huve yayoridaṁ papne viśvaṁ purā kṛtam |
6.60.4c indrāgnī na mardhataḥ ||
6.60.5a ugrā vighaninā mṛdha indrāgnī havāmahe |
6.60.5c tā no mṛḻāta īdṛśe ||
6.60.6a hato vṛtrāṇyāryā hato dāsāni satpatī |
6.60.6c hato viśvā apa dviṣaḥ ||
6.60.7a indrāgnī yuvāmime'bhi stomā anūṣata |
6.60.7c pibataṁ śaṁbhuvā sutam ||
6.60.8a yā vāṁ santi puruspṛho niyuto dāśuṣe narā |
6.60.8c indrāgnī tābhirā gatam ||
6.60.9a tābhirā gacchataṁ naropedaṁ savanaṁ sutam |
6.60.9c indrāgnī somapītaye ||
6.60.10a tamīḻiṣva yo arciṣā vanā viśvā pariṣvajat |
6.60.10c kṛṣṇā kṛṇoti jihvayā ||
6.60.11a ya iddha āvivāsati sumnamindrasya martyaḥ |
6.60.11c dyumnāya sutarā apaḥ ||
6.60.12a tā no vājavatīriṣa āśūnpipṛtamarvataḥ |
6.60.12c indramagniṁ ca voḻhave ||
6.60.13a ubhā vāmindrāgnī āhuvadhyā ubhā rādhasaḥ saha mādayadhyai |
6.60.13c ubhā dātārāviṣāṁ rayīṇāmubhā vājasya sātaye huve vām ||
6.60.14a ā no gavyebhiraśvyairvasavyairupa gacchatam |
6.60.14c sakhāyau devau sakhyāya śaṁbhuvendrāgnī tā havāmahe ||
6.60.15a indrāgnī śṛṇutaṁ havaṁ yajamānasya sunvataḥ |
6.60.15c vītaṁ havyānyā gataṁ pibataṁ somyaṁ madhu ||
6.61.1a iyamadadādrabhasamṛṇacyutaṁ divodāsaṁ vadhryaśvāya dāśuṣe |
6.61.1c yā śaśvantamācakhādāvasaṁ paṇiṁ tā te dātrāṇi taviṣā sarasvati ||
6.61.2a iyaṁ śuṣmebhirbisakhā ivārujatsānu girīṇāṁ taviṣebhirūrmibhiḥ |
6.61.2c pārāvataghnīmavase suvṛktibhiḥ sarasvatīmā vivāsema dhītibhiḥ ||
6.61.3a sarasvati devanido ni barhaya prajāṁ viśvasya bṛsayasya māyinaḥ |
6.61.3c uta kṣitibhyo'vanīravindo viṣamebhyo asravo vājinīvati ||
6.61.4a pra ṇo devī sarasvatī vājebhirvājinīvatī |
6.61.4c dhīnāmavitryavatu ||
6.61.5a yastvā devi sarasvatyupabrūte dhane hite |
6.61.5c indraṁ na vṛtratūrye ||
6.61.6a tvaṁ devi sarasvatyavā vājeṣu vājini |
6.61.6c radā pūṣeva naḥ sanim ||
6.61.7a uta syā naḥ sarasvatī ghorā hiraṇyavartaniḥ |
6.61.7c vṛtraghnī vaṣṭi suṣṭutim ||
6.61.8a yasyā ananto ahrutastveṣaścariṣṇurarṇavaḥ |
6.61.8c amaścarati roruvat ||
6.61.9a sā no viśvā ati dviṣaḥ svasṝranyā ṛtāvarī |
6.61.9c atannaheva sūryaḥ ||
6.61.10a uta naḥ priyā priyāsu saptasvasā sujuṣṭā |
6.61.10c sarasvatī stomyā bhūt ||
6.61.11a āpapruṣī pārthivānyuru rajo antarikṣam |
6.61.11c sarasvatī nidaspātu ||
6.61.12a triṣadhasthā saptadhātuḥ pañca jātā vardhayantī |
6.61.12c vājevāje havyā bhūt ||
6.61.13a pra yā mahimnā mahināsu cekite dyumnebhiranyā apasāmapastamā |
6.61.13c ratha iva bṛhatī vibhvane kṛtopastutyā cikituṣā sarasvatī ||
6.61.14a sarasvatyabhi no neṣi vasyo māpa spharīḥ payasā mā na ā dhak |
6.61.14c juṣasva naḥ sakhyā veśyā ca mā tvatkṣetrāṇyaraṇāni ganma ||
6.62.1a stuṣe narā divo asya prasantāśvinā huve jaramāṇo arkaiḥ |
6.62.1c yā sadya usrā vyuṣi jmo antānyuyūṣataḥ paryurū varāṁsi ||
6.62.2a tā yajñamā śucibhiścakramāṇā rathasya bhānuṁ rurucū rajobhiḥ |
6.62.2c purū varāṁsyamitā mimānāpo dhanvānyati yātho ajrān ||
6.62.3a tā ha tyadvartiryadaradhramugretthā dhiya ūhathuḥ śaśvadaśvaiḥ |
6.62.3c manojavebhiriṣiraiḥ śayadhyai pari vyathirdāśuṣo martyasya ||
6.62.4a tā navyaso jaramāṇasya manmopa bhūṣato yuyujānasaptī |
6.62.4c śubhaṁ pṛkṣamiṣamūrjaṁ vahantā hotā yakṣatpratno adhrugyuvānā ||
6.62.5a tā valgū dasrā puruśākatamā pratnā navyasā vacasā vivāse |
6.62.5c yā śaṁsate stuvate śaṁbhaviṣṭhā babhūvaturgṛṇate citrarātī ||
6.62.6a tā bhujyuṁ vibhiradbhyaḥ samudrāttugrasya sūnumūhathū rajobhiḥ |
6.62.6c areṇubhiryojanebhirbhujantā patatribhirarṇaso nirupasthāt ||
6.62.7a vi jayuṣā rathyā yātamadriṁ śrutaṁ havaṁ vṛṣaṇā vadhrimatyāḥ |
6.62.7c daśasyantā śayave pipyathurgāmiti cyavānā sumatiṁ bhuraṇyū ||
6.62.8a yadrodasī pradivo asti bhūmā heḻo devānāmuta martyatrā |
6.62.8c tadādityā vasavo rudriyāso rakṣoyuje tapuraghaṁ dadhāta ||
6.62.9a ya īṁ rājānāvṛtuthā vidadhadrajaso mitro varuṇaściketat |
6.62.9c gambhīrāya rakṣase hetimasya droghāya cidvacasa ānavāya ||
6.62.10a antaraiścakraistanayāya vartirdyumatā yātaṁ nṛvatā rathena |
6.62.10c sanutyena tyajasā martyasya vanuṣyatāmapi śīrṣā vavṛktam ||
6.62.11a ā paramābhiruta madhyamābhirniyudbhiryātamavamābhirarvāk |
6.62.11c dṛḻhasya cidgomato vi vrajasya duro vartaṁ gṛṇate citrarātī ||
6.63.1a kva tyā valgū puruhūtādya dūto na stomo'vidannamasvān |
6.63.1c ā yo arvāṅnāsatyā vavarta preṣṭhā hyasatho asya manman ||
6.63.2a araṁ me gantaṁ havanāyāsmai gṛṇānā yathā pibātho andhaḥ |
6.63.2c pari ha tyadvartiryātho riṣo na yatparo nāntarastuturyāt ||
6.63.3a akāri vāmandhaso varīmannastāri barhiḥ suprāyaṇatamam |
6.63.3c uttānahasto yuvayurvavandā vāṁ nakṣanto adraya āñjan ||
6.63.4a ūrdhvo vāmagniradhvareṣvasthātpra rātireti jūrṇinī ghṛtācī |
6.63.4c pra hotā gūrtamanā urāṇo'yukta yo nāsatyā havīman ||
6.63.5a adhi śriye duhitā sūryasya rathaṁ tasthau purubhujā śatotim |
6.63.5c pra māyābhirmāyinā bhūtamatra narā nṛtū janimanyajñiyānām ||
6.63.6a yuvaṁ śrībhirdarśatābhirābhiḥ śubhe puṣṭimūhathuḥ sūryāyāḥ |
6.63.6c pra vāṁ vayo vapuṣe'nu paptannakṣadvāṇī suṣṭutā dhiṣṇyā vām ||
6.63.7a ā vāṁ vayo'śvāso vahiṣṭhā abhi prayo nāsatyā vahantu |
6.63.7c pra vāṁ ratho manojavā asarjīṣaḥ pṛkṣa iṣidho anu pūrvīḥ ||
6.63.8a puru hi vāṁ purubhujā deṣṇaṁ dhenuṁ na iṣaṁ pinvatamasakrām |
6.63.8c stutaśca vāṁ mādhvī suṣṭutiśca rasāśca ye vāmanu rātimagman ||
6.63.9a uta ma ṛjre purayasya raghvī sumīḻhe śataṁ peruke ca pakvā |
6.63.9c śāṇḍo dāddhiraṇinaḥ smaddiṣṭīndaśa vaśāso abhiṣāca ṛṣvān ||
6.63.10a saṁ vāṁ śatā nāsatyā sahasrāśvānāṁ purupanthā gire dāt |
6.63.10c bharadvājāya vīra nū gire dāddhatā rakṣāṁsi purudaṁsasā syuḥ ||
6.63.11a ā vāṁ sumne varimantsūribhiḥ ṣyām ||
ā | vām | sumne | variman | sūri-bhiḥ | syām ||6.63.11||
ut | ūm̐ iti | śriye | uṣasaḥ | rocamānāḥ | asthuḥ | apām | na | ūrmayaḥ | ruśantaḥ |
kṛṇoti | viśvā | su-pathā | su-gāni | abhūt | ūm̐ iti | vasvī | dakṣiṇā | maghonī ||6.64.1||
bhadrā | dadṛkṣe | urviyā | vi | bhāsi | ut | te | śociḥ | bhānavaḥ | dyām | apaptan |
āviḥ | vakṣaḥ | kṛṇuṣe | śumbhamānā | uṣaḥ | devi | rocamānā | mahaḥ-bhiḥ ||6.64.2||
vahanti | sīm | aruṇāsaḥ | ruśantaḥ | gāvaḥ | su-bhagām | urviyā | prathānām |
apa | ījate | śūraḥ | astā-iva | śatrūn | bādhate | tamaḥ | ajiraḥ | na | voḻhā ||6.64.3||
su-gā | uta | te | su-pathā | parvateṣu | avāte | apaḥ | tarasi | svabhāno iti sva-bhāno |
sā | naḥ | ā | vaha | pṛthu-yāman | ṛṣve | rayim | divaḥ | duhitaḥ | iṣayadhyai ||6.64.4||
sā | ā | vaha | yā | ukṣa-bhiḥ | avātā | uṣaḥ | varam | vahasi | joṣam | anu |
tvam | divaḥ | duhitaḥ | yā | ha | devī | pūrva-hūtau | maṁhanā | darśatā | bhūḥ ||6.64.5||
ut | te | vayaḥ | cit | vasateḥ | apaptan | naraḥ | ca | ye | pitu-bhājaḥ | vi-uṣṭau |
amā | sate | vahasi | bhūri | vāmam | uṣaḥ | devi | dāśuṣe | martyāya ||6.64.6||
eṣā | syā | naḥ | duhitā | divaḥ-jāḥ | kṣitīḥ | ucchantī | mānuṣīḥ | ajīgariti |
yā | bhānunā | ruśatā | rāmyāsu | ajñāyi | tiraḥ | tamasaḥ | cit | aktūn ||6.65.1||
vi | tat | yayuḥ | aruṇayuk-bhiḥ | aśvaiḥ | citram | bhānti | uṣasaḥ | candra-rathāḥ |
agram | yajñasya | bṛhataḥ | nayantīḥ | vi | tāḥ | bādhante | tamaḥ | ūrmyāyāḥ ||6.65.2||
śravaḥ | vājam | iṣam | ūrjam | vahantīḥ | ni | dāśuṣe | uṣasaḥ | martyāya |
maghonīḥ | vīra-vat | patyamānāḥ | avaḥ | dhāta | vidhate | ratnam | adya ||6.65.3||
idā | hi | vaḥ | vidhate | ratnam | asti | idā | vīrāya | dāśuṣe | uṣasaḥ |
idā | viprāya | jarate | yat | ukthā | ni | sma | mā-vate | vahatha | purā | cit ||6.65.4||
idā | hi | te | uṣaḥ | adrisāno ityadri-sāno | gotrā | gavām | aṅgirasaḥ | gṛṇanti |
vi | arkeṇa | bibhiduḥ | brahmaṇā | ca | satyā | nṛṇām | abhavat | deva-hūtiḥ ||6.65.5||
uccha | divaḥ | duhitariti | pratna-vat | naḥ | bharadvāja-vat | vidhate | maghoni |
su-vīram | rayim | gṛṇate | rirīhi | uru-gāyam | adhi | dhehi | śravaḥ | naḥ ||6.65.6||
vapuḥ | nu | tat | cikituṣe | cit | astu | samānam | nāma | dhenu | patyamānam |
marteṣu | anyat | dohase | pīpāya | sakṛt | śukram | duduhe | pṛśniḥ | ūdhaḥ ||6.66.1||
ye | agnayaḥ | na | śośucan | idhānāḥ | dviḥ | yat | triḥ | marutaḥ | vavṛdhanta |
areṇavaḥ | hiraṇyayāsaḥ | eṣām | sākam | nṛmṇaiḥ | pauṁsyebhiḥ | ca | bhūvan ||6.66.2||
rudrasya | ye | mīḻhuṣaḥ | santi | putrāḥ | yān | co iti | nu | dādhṛviḥ | bharadhyai |
vide | hi | mātā | mahaḥ | mahī | sā | sā | it | pṛśniḥ | su-bhve | garbham | ā | adhāt ||6.66.3||
na | ye | īṣante | januṣaḥ | ayā | nu | antariti | santaḥ | avadyāni | punānāḥ |
niḥ | yat | duhre | śucayaḥ | anu | joṣam | anu | śriyā | tanvam | ukṣamāṇāḥ ||6.66.4||
makṣu | na | yeṣu | dohase | cit | ayāḥ | ā | nāma | dhṛṣṇu | mārutam | dadhānāḥ |
na | ye | staunāḥ | ayāsaḥ | mahnā | nu | cit | su-dānuḥ | ava | yāsat | ugrān ||6.66.5||
te | it | ugrāḥ | śavasā | dhṛṣṇu-senāḥ | ubhe iti | yujanta | rodasī iti | sumeke iti su-meke |
adha | sma | eṣu | rodasī | sva-śociḥ | ā | amavat-su | tasthau | na | rokaḥ ||6.66.6||
anenaḥ | vaḥ | marutaḥ | yāmaḥ | astu | anaśvaḥ | cit | yam | ajati | arathīḥ |
anavasaḥ | anabhīśuḥ | rajaḥ-tūḥ | vi | rodasī iti | pathyāḥ | yāti | sādhan ||6.66.7||
na | asya | vartā | na | tarutā | nu | asti | marutaḥ | yam | avatha | vāja-sātau |
toke | vā | goṣu | tanaye | yam | ap-su | saḥ | vrajam | dartā | pārye | adha | dyoḥ ||6.66.8||
pra | citram | arkam | gṛṇate | turāya | mārutāya | sva-tavase | bharadhvam |
ye | sahāṁsi | sahasā | sahante | rejate | agne | pṛthivī | makhebhyaḥ ||6.66.9||
tviṣi-mantaḥ | adhvarasya-iva | didyut | tṛṣu-cyavasaḥ | juhvaḥ | na | agneḥ |
arcatrayaḥ | dhunayaḥ | na | vīrāḥ | bhrājat-janmānaḥ | marutaḥ | adhṛṣṭāḥ ||6.66.10||
tam | vṛdhantam | mārutam | bhrājat-ṛṣṭim | rudrasya | sūnum | havasā | ā | vivāse |
divaḥ | śardhāya | śucayaḥ | manīṣāḥ | girayaḥ | na | āpaḥ | ugrāḥ | aspṛdhran ||6.66.11||
viśveṣām | vaḥ | satām | jyeṣṭha-tamā | gīḥ-bhiḥ | mitrāvaruṇā | vavṛdhadhyai |
sam | yā | raśmā-iva | yamatuḥ | yamiṣṭhā | dvā | janān | asamā | bāhu-bhiḥ | svaiḥ ||6.67.1||
iyam | mat | vām | pra | stṛṇīte | manīṣā | upa | priyā | namasā | barhiḥ | accha |
yantam | naḥ | mitrāvaruṇau | adhṛṣṭam | chardiḥ | yat | vām | varūthyam | sudānū iti su-dānū ||6.67.2||
ā | yātam | mitrāvaruṇā | su-śasti | upa | priyā | namasā | hūyamānā |
sam | yau | apnaḥ-sthaḥ | apasā-iva | janān | śrudhi-yataḥ | cit | yatathaḥ | mahi-tvā ||6.67.3||
aśvā | na | yā | vājinā | pūtabandhū iti pūta-bandhū | ṛtā | yat | garbham | aditiḥ | bharadhyai |
pra | yā | mahi | mahāntā | jāyamānā | ghorā | martāya | ripave | ni | dīdhariti dīdhaḥ ||6.67.4||
viśve | yat | vām | maṁhanā | mandamānāḥ | kṣatram | devāsaḥ | adadhuḥ | sa-joṣāḥ |
pari | yat | bhūthaḥ | rodasī iti | cit | urvī iti | santi | spaśaḥ | adabdhāsaḥ | amūrāḥ ||6.67.5||
tā | hi | kṣatram | dhārayethe iti | anu | dyūn | dṛṁhethe iti | sānum | upamāt-iva | dyoḥ |
dṛḻhaḥ | nakṣatraḥ | uta | viśva-devaḥ | bhūmim | ā | atān | dyām | dhāsinā | āyoḥ ||6.67.6||
tā | vigram | dhaithe iti | jaṭharam | pṛṇadhyai | ā | yat | sadma | sa-bhṛtayaḥ | pṛṇanti |
na | mṛṣyante | yuvatayaḥ | avātāḥ | vi | yat | payaḥ | viśva-jinvā | bharante ||6.67.7||
tā | jihvayā | sadam | ā | idam | su-medhāḥ | ā | yat | vām | satyaḥ | aratiḥ | ṛte | bhūt |
tat | vām | mahi-tvam | ghṛta-annau | astu | yuvam | dāśuṣe | vi | cayiṣṭam | aṁhaḥ ||6.67.8||
pra | yat | vām | mitrāvaruṇā | spūrdhan | priyā | dhāma | yuva-dhitā | minanti |
na | ye | devāsaḥ | ohasā | na | martāḥ | ayajña-sācaḥ | apyaḥ | na | putrāḥ ||6.67.9||
vi | yat | vācam | kīstāsaḥ | bharante | śaṁsanti | ke | cit | ni-vidaḥ | manānāḥ |
āt | vām | bravāma | satyāni | ukthā | nakiḥ | devebhiḥ | yatathaḥ | mahi-tvā ||6.67.10||
avoḥ | itthā | vām | chardiṣaḥ | abhiṣṭau | yuvoḥ | mitrāvaruṇau | askṛdhoyu |
anu | yat | gāvaḥ | sphurān | ṛjipyam | dhṛṣṇum | yat | raṇe | vṛṣaṇam | yunajan ||6.67.11||
śruṣṭī | vām | yajñaḥ | ut-yataḥ | sa-joṣāḥ | manuṣvat | vṛkta-barhiṣaḥ | yajadhyai |
ā | yaḥ | indrāvaruṇau | iṣe | adya | mahe | sumnāya | mahe | ā-vavartat ||6.68.1||
tā | hi | śreṣṭhā | deva-tātā | tujā | śūrāṇām | śaviṣṭhā | tā | hi | bhūtam |
maghonām | maṁhiṣṭhā | tuvi-śuṣmā | ṛtena | vṛtra-turā | sarva-senā ||6.68.2||
tā | gṛṇīhi | namasyebhiḥ | śūṣaiḥ | sumnebhiḥ | indrāvaruṇā | cakānā |
vajreṇa | anyaḥ | śavasā | hanti | vṛtram | sisakti | anyaḥ | vṛjaneṣu | vipraḥ ||6.68.3||
gnāḥ | ca | yat | naraḥ | ca | vavṛdhanta | viśve | devāsaḥ | narām | sva-gūrtāḥ |
pra | ebhyaḥ | indrāvaruṇā | mahi-tvā | dyauḥ | ca | pṛthivi | bhūtam | urvī iti ||6.68.4||
saḥ | it | su-dānuḥ | sva-vān | ṛta-vā | indrā | yaḥ | vām | varuṇā | dāśati | tman |
iṣā | saḥ | dviṣaḥ | taret | dāsvān | vaṁsat | rayim | rayi-vataḥ | ca | janān ||6.68.5||
yam | yuvam | dāśu-adhvarāya | devā | rayim | dhatthaḥ | vasu-mantam | puru-kṣum |
asme iti | saḥ | indrāvaruṇau | api | syāt | pra | yaḥ | bhanakti | vanuṣām | aśastīḥ ||6.68.6||
uta | naḥ | su-trātraḥ | deva-gopāḥ | sūri-bhyaḥ | indrāvaruṇā | rayiḥ | syāt |
yeṣām | śuṣmaḥ | pṛtanāsu | sahvān | pra | sadyaḥ | dyumnā | tirate | taturiḥ ||6.68.7||
nu | naḥ | indrāvaruṇā | gṛṇānā | pṛṅktam | rayim | sauśravasāya | devā |
itthā | gṛṇantaḥ | mahinasya | śardhaḥ | apaḥ | na | nāvā | duḥ-itā | tarema ||6.68.8||
pra | sam-rāje | bṛhate | manma | nu | priyam | arca | devāya | varuṇāya | sa-prathaḥ |
ayam | yaḥ | urvī iti | mahinā | mahi-vrataḥ | kratvā | vi-bhāti | ajaraḥ | na | śociṣā ||6.68.9||
indrāvaruṇā | suta-pau | imam | sutam | somam | pibatam | madyam | dhṛta-vratā |
yuvoḥ | rathaḥ | adhvaram | deva-vītaye | prati | svasaram | upa | yāti | pītaye ||6.68.10||
indrāvaruṇā | madhumat-tamasya | vṛṣṇaḥ | somasya | vṛṣaṇā | ā | vṛṣethām |
idam | vām | andhaḥ | pari-siktam | asme iti | ā-sadya | asmin | barhiṣi | mādayethām ||6.68.11||
sam | vām | karmaṇā | sam | iṣā | hinomi | indrāviṣṇū iti | apasaḥ | pāre | asya |
juṣethām | yajñam | draviṇam | ca | dhattam | ariṣṭaiḥ | naḥ | pathi-bhiḥ | pārayantā ||6.69.1||
yā | viśvāsām | janitārā | matīnām | indrāviṣṇū iti | kalaśā | soma-dhānā |
pra | vām | giraḥ | śasyamānāḥ | avantu | pra | stomāsaḥ | gīyamānāsaḥ | arkaiḥ ||6.69.2||
indrāviṣṇū iti | madapatī iti mada-patī | madānām | ā | somam | yātam | draviṇo iti | dadhānā |
sam | vām | añjantu | aktu-bhiḥ | matīnām | sam | stomāsaḥ | śasyamānāsaḥ | ukthaiḥ ||6.69.3||
ā | vām | aśvāsaḥ | abhimāti-sahaḥ | indrāviṣṇū iti | sadha-mādaḥ | vahantu |
juṣethām | viśvā | havanā | matīnām | upa | brahmāṇi | śṛṇutam | giraḥ | me ||6.69.4||
indrāviṣṇū iti | tat | panayāyyam | vām | somasya | made | uru | cakramāthe iti |
akṛṇutam | antarikṣam | varīyaḥ | aprathatam | jīvase | naḥ | rajāṁsi ||6.69.5||
indrāviṣṇū iti | haviṣā | vavṛdhānā | agra-advānā | namasā | rāta-havyā |
ghṛtāsutī iti ghṛta-āsutī | draviṇam | dhattam | asme iti | samudraḥ | sthaḥ | kalaśaḥ | soma-dhānaḥ ||6.69.6||
indrāviṣṇū iti | pibatam | madhvaḥ | asya | somasya | dasrā | jaṭharam | pṛṇethām |
ā | vām | andhāṁsi | madirāṇi | agman | upa | brahmāṇi | śṛṇutam | havam | me ||6.69.7||
ubhā | jigyathuḥ | na | parā | jayethe iti | na | parā | jigye | kataraḥ | cana | enoḥ |
indraḥ | ca | viṣṇo iti | yat | apaspṛdhethām | tredhā | sahasram | vi | tat | airayethām ||6.69.8||
ghṛtavatī iti ghṛta-vatī | bhuvanānām | abhi-śriyā | urvī iti | pṛthvī iti | madhudughe iti madhu-dughe | su-peśasā |
dyāvāpṛthivī iti | varuṇasya | dharmaṇā | viskabhite iti vi-skabhite | ajare iti | bhūri-retasā ||6.70.1||
asaścantī iti | bhūridhāre iti bhūri-dhāre | payasvatī iti | ghṛtam | duhāte iti | su-kṛte | śucivrate iti śuci-vrate |
rājantī iti | asya | bhuvanasya | rodasī iti | asme iti | retaḥ | siñcatam | yat | manuḥ-hitam ||6.70.2||
yaḥ | vām | ṛjave | kramaṇāya | rodasī iti | martaḥ | dadāśa | dhiṣaṇe iti | saḥ | sādhati |
pra | pra-jābhiḥ | jāyate | dharmaṇaḥ | pari | yuvoḥ | siktā | viṣu-rūpāṇi | sa-vratā ||6.70.3||
ghṛtena | dyāvāpṛthivī iti | abhivṛte ityabhi-vṛte | ghṛta-śriyā | ghṛta-pṛcā | ghṛta-vṛdhā |
urvī iti | pṛthvī iti | hotṛ-vūrye | purohite iti puraḥ-hite | te iti | it | viprāḥ | īḻate | sumnam | iṣṭaye ||6.70.4||
madhu | naḥ | dyāvāpṛthivī iti | mimikṣatām | madhu-ścutā | madhudughe iti madhu-dughe | madhuvrate iti madhu-vrate |
dadhāne iti | yajñam | draviṇam | ca | devatā | mahi | śravaḥ | vājam | asme iti | su-vīryam ||6.70.5||
ūrjam | naḥ | dyauḥ | ca | pṛthivī | ca | pinvatām | pitā | mātā | viśva-vidā | su-daṁsasā |
saṁrarāṇe iti sam-rarāṇe | rodasī iti | viśva-śambhuvā | sanim | vājam | rayim | asme iti | sam | invatām ||6.70.6||
ut | ūm̐ iti | syaḥ | devaḥ | savitā | hiraṇyayā | bāhū iti | ayaṁsta | savanāya | su-kratuḥ |
ghṛtena | pāṇī iti | abhi | pruṣṇute | makhaḥ | yuvā | su-dakṣaḥ | rajasaḥ | vi-dharmaṇi ||6.71.1||
devasya | vayam | savituḥ | savīmani | śreṣṭhe | syāma | vasunaḥ | ca | dāvane |
yaḥ | viśvasya | dvi-padaḥ | yaḥ | catuḥ-padaḥ | ni-veśane | pra-save | ca | asi | bhūmanaḥ ||6.71.2||
adabdhebhiḥ | savitariti | pāyu-bhiḥ | tvam | śivebhiḥ | adya | pari | pāhi | naḥ | gayam |
hiraṇya-jihvaḥ | suvitāya | navyase | rakṣa | mākiḥ | naḥ | agha-śaṁsaḥ | īśata ||6.71.3||
ut | ūm̐ iti | syaḥ | devaḥ | savitā | damūnāḥ | hiraṇya-pāṇiḥ | prati-doṣam | asthāt |
ayaḥ-hanuḥ | yajataḥ | mandra-jihvaḥ | ā | dāśuṣe | suvati | bhūri | vāmam ||6.71.4||
ut | ūm̐ iti | ayān | upavaktā-iva | bāhū iti | hiranyayā | savitā | su-pratīkā |
divaḥ | rohāṁsi | aruhat | pṛthivyāḥ | arīramat | patayat | kat | cit | abhvam ||6.71.5||
vāmam | adya | savitaḥ | vāmam | ūm̐ iti | śvaḥ | dive-dive | vāmam | asmabhyam | sāvīḥ |
vāmasya | hi | kṣayasya | deva | bhūreḥ | ayā | dhiyā | vāma-bhājaḥ | syāma ||6.71.6||
indrāsomā | mahi | tat | vām | mahi-tvam | yuvam | mahāni | prathamāni | cakrathuḥ |
yuvam | sūryam | vividathuḥ | yuvam | svaḥ | viśvā | tamāṁsi | ahatam | nidaḥ | ca ||6.72.1||
indrāsomā | vāsayathaḥ | uṣasam | ut | sūryam | nayathaḥ | jyotiṣā | saha |
upa | dyām | skambhathuḥ | skambhanena | aprathatam | pṛthivīm | mātaram | vi ||6.72.2||
indrāsomau | ahim | apaḥ | pari-sthām | hathaḥ | vṛtram | anu | vām | dyauḥ | amanyata |
pra | arṇāṁsi | airayatam | nadīnām | ā | samudrāṇi | paprathuḥ | purūṇi ||6.72.3||
indrāsomā | pakvam | āmāsu | antaḥ | ni | gavām | it | dadhathuḥ | vakṣaṇāsu |
jagṛbhathuḥ | anapi-naddham | āsu | ruśat | citrāsu | jagatīṣu | antariti ||6.72.4||
indrāsomā | yuvam | aṅga | tarutram | apatya-sācam | śrutyam | rarāthe iti |
yuvam | śuṣmam | naryam | carṣaṇi-bhyaḥ | sam | vivyathuḥ | pṛtanā-saham | ugrā ||6.72.5||
yaḥ | adri-bhit | prathama-jāḥ | ṛta-vā | bṛhaspatiḥ | āṅgirasaḥ | haviṣmān |
dvibarha-jmā | prāgharma-sat | pitā | naḥ | ā | rodasī iti | vṛṣabhaḥ | roravīti ||6.73.1||
janāya | cit | yaḥ | īvate | ūm̐ iti | lokam | bṛhaspatiḥ | deva-hūtau | cakāra |
ghnan | vṛtrāṇi | vi | puraḥ | dardarīti | jayan | śatrūn | amitrān | pṛt-su | sahan ||6.73.2||
bṛhaspatiḥ | sam | ajayat | vasūni | mahaḥ | vrajān | go-mataḥ | devaḥ | eṣaḥ |
apaḥ | sisāsan | svaḥ | aprati-itaḥ | bṛhaspatiḥ | hanti | amitram | arkaiḥ ||6.73.3||
somārudrā | dhārayethām | asuryam | pra | vām | iṣṭayaḥ | aram | aśnuvantu |
dame-dame | sapta | ratnā | dadhānā | śam | naḥ | bhūtam | dvi-pade | śam | catuḥ-pade ||6.74.1||
somārudrā | vi | vṛhatam | viṣūcīm | amīvā | yā | naḥ | gayam | ā-viveśa |
āre | bādhethām | niḥ-ṛtim | parācaiḥ | asme iti | bhadrā | sauśravasāni | santu ||6.74.2||
somārudrā | yuvam | etāni | asme iti | viśvā | tanūṣu | bheṣajāni | dhattam |
ava | syatam | muñcatam | yat | naḥ | asti | tanūṣu | baddham | kṛtam | enaḥ | asmat ||6.74.3||
tigma-āyudhau | tigmahetī iti tigma-hetī | su-śevau | somārudrā | iha | su | mṛḻatam | naḥ |
pra | naḥ | muñcatam | varuṇasya | pāśāt | gopāyatam | naḥ | su-manasyamānā ||6.74.4||
jīmūtasya-iva | bhavati | pratīkam | yat | varmī | yāti | sa-madām | upa-sthe |
anāviddhayā | tanvā | jaya | tvam | saḥ | tvā | varmaṇaḥ | mahimā | pipartu ||6.75.1||
dhanvanā | gāḥ | dhanvanā | ājim | jayema | dhanvanā | tīvrāḥ | sa-madaḥ | jayema |
dhanuḥ | śatroḥ | apa-kāmam | kṛṇoti | dhanvanā | sarvāḥ | pra-diśaḥ | jayema ||6.75.2||
vakṣyantī-iva | it | ā | ganīganti | karṇam | priyam | sakhāyam | pari-sasvajānā |
yoṣā-iva | śiṅkte | vi-tatā | adhi | dhanvan | jyā | iyam | samane | pārayantī ||6.75.3||
te iti | ācarantī ityā-carantī | samanā-iva | yoṣā | mātā-iva | putram | bibhṛtām | upa-sthe |
apa | śatrūn | vidhyatām | saṁvidāne iti sam-vidāne | ārtnī iti | ime iti | visphurantī iti vi-sphurantī | amitrān ||6.75.4||
bahvīnām | pitā | bahuḥ | asya | putraḥ | ciścā | kṛṇoti | samanā | ava-gatya |
iṣu-dhiḥ | saṅkāḥ | pṛtanāḥ | ca | sarvāḥ | pṛṣṭhe | ni-naddhaḥ | jayati | pra-sūtaḥ ||6.75.5||
rathe | tiṣṭhan | nayati | vājinaḥ | puraḥ | yatra-yatra | kāmayate | su-sārathiḥ |
abhīśūnām | mahimānam | panāyata | manaḥ | paścāt | anu | yacchanti | raśmayaḥ ||6.75.6||
tīvrān | ghoṣān | kṛṇvate | vṛṣa-pāṇayaḥ | aśvāḥ | rathebhiḥ | saha | vājayantaḥ |
ava-krāmantaḥ | pra-padaiḥ | amitrān | kṣiṇanti | śatrūn | anapa-vyayantaḥ ||6.75.7||
ratha-vāhanam | haviḥ | asya | nāma | yatra | āyudham | ni-hitam | asya | varma |
tatra | ratham | upa | śagmam | sadema | viśvāhā | vayam | su-manasyamānāḥ ||6.75.8||
svādu-saṁsadaḥ | pitaraḥ | vayaḥ-dhāḥ | kṛcchra-śritaḥ | śakti-vantaḥ | gabhīrāḥ |
citra-senāḥ | iṣu-balāḥ | amṛdhrāḥ | sataḥ-vīrāḥ | uravaḥ | vrāta-sahāḥ ||6.75.9||
brāhmaṇāsaḥ | pitaraḥ | somyāsaḥ | śive iti | naḥ | dyāvāpṛthivī iti | anehasā |
pūṣā | naḥ | pātu | duḥ-itāt | ṛta-vṛdhaḥ | rakṣa | mākiḥ | naḥ | agha-śaṁsaḥ | īśata ||6.75.10||
su-parṇam | vaste | mṛgaḥ | asyāḥ | dantaḥ | gobhiḥ | sam-naddhā | patati | pra-sūtā |
yatra | naraḥ | sam | ca | vi | ca | dravanti | tatra | asmabhyam | iṣavaḥ | śarma | yaṁsan ||6.75.11||
ṛjīte | pari | vṛṅdhi | naḥ | aśmā | bhavatu | naḥ | tanūḥ |
somaḥ | adhi | bravītu | naḥ | aditiḥ | śarma | yacchatu ||6.75.12||
ā | jaṅghanti | sānu | eṣām | jaghanān | upa | jighnate |
aśva-ajani | pra-cetasaḥ | aśvān | samat-su | codaya ||6.75.13||
ahiḥ-iva | bhogaiḥ | pari | eti | bāhum | jyāyāḥ | hetim | pari-bādhamānaḥ |
hasta-ghnaḥ | viśvā | vayunāni | vidvān | pumān | pumāṁsam | pari | pātu | viśvataḥ ||6.75.14||
āla-aktā | yā | ruru-śīrṣṇī | atho iti | yasyāḥ | ayaḥ | mukham |
idam | parjanya-retase | iṣvai | devyai | bṛhat | namaḥ ||6.75.15||
ava-sṛṣṭā | parā | pata | śaravye | brahma-saṁśite |
gaccha | amitrān | pra | padyasva | mā | amīṣām | kam | cana | ut | śiṣaḥ ||6.75.16||
yatra | bāṇāḥ | sam-patanti | kumārāḥ | viśikhāḥ-iva |
tatra | naḥ | brahmaṇaḥ | patiḥ | aditiḥ | śarma | yacchatu | viśvāhā | śarma | yacchatu ||6.75.17||
marmāṇi | te | varmaṇā | chādayāmi | somaḥ | tvā | rājā | amṛtena | anu | vastām |
uroḥ | varīyaḥ | varuṇaḥ | te | kṛṇotu | jayantam | tvā | anu | devāḥ | madantu ||6.75.18||
yaḥ | naḥ | svaḥ | araṇaḥ | yaḥ | ca | niṣṭyaḥ | jighāṁsati |
devāḥ | tam | sarve | dhūrvantu | brahma | varma | mama | antaram ||6.75.19||
agnim | naraḥ | dīdhiti-bhiḥ | araṇyoḥ | hasta-cyutī | janayanta | pra-śastam |
dūre-dṛśam | gṛha-patim | atharyum ||7.1.1||
tam | agnim | aste | vasavaḥ | ni | ṛṇvan | su-praticakṣam | avase | kutaḥ | cit |
dakṣāyyaḥ | yaḥ | dame | āsa | nityaḥ ||7.1.2||
pra-iddhaḥ | agne | dīdihi | puraḥ | naḥ | ajasrayā | sūrmyā | yaviṣṭha |
tvām | śaśvantaḥ | upa | yanti | vājāḥ ||7.1.3||
pra | te | agnayaḥ | agni-bhyaḥ | varam | niḥ | su-vīrāsaḥ | śośucanta | dyu-mantaḥ |
yatra | naraḥ | sam-āsate | su-jātāḥ ||7.1.4||
dāḥ | naḥ | agne | dhiyā | rayim | su-vīram | su-apatyam | sahasya | pra-śastam |
na | yam | yāvā | tarati | yātu-māvān ||7.1.5||
upa | yam | eti | yuvatiḥ | su-dakṣam | doṣā | vastoḥ | haviṣmatī | ghṛtācī |
upa | svā | enam | aramatiḥ | vasu-yuḥ ||7.1.6||
viśvāḥ | agne | apa | daha | arātīḥ | yebhiḥ | tapaḥ-bhiḥ | adahaḥ | jarūtham |
pra | ni-svaram | cātayasva | amīvām ||7.1.7||
ā | yaḥ | te | agne | idhate | anīkam | vasiṣṭha | śukra | dīdi-vaḥ | pāvaka |
uto iti | naḥ | ebhiḥ | stavathaiḥ | iha | syāḥ ||7.1.8||
vi | ye | te | agne | bhejire | anīkam | martāḥ | naraḥ | pitryāsaḥ | puru-trā |
uto iti | naḥ | ebhiḥ | su-manāḥ | iha | syāḥ ||7.1.9||
ime | naraḥ | vṛtra-hatyeṣu | śūrāḥ | viśvāḥ | adevīḥ | abhi | santu | māyāḥ |
ye | me | dhiyam | panayanta | pra-śastām ||7.1.10||
mā | śūne | agne | ni | sadāma | nṛṇām | mā | aśeṣasaḥ | avīratā | pari | tvā |
prajā-vatīṣu | duryāsu | durya ||7.1.11||
yam | aśvī | nityam | upa-yāti | yajñam | prajā-vantam | su-apatyam | kṣayam | naḥ |
sva-janmanā | śeṣasā | vavṛdhānam ||7.1.12||
pāhi | naḥ | agne | rakṣasaḥ | ajuṣṭāt | pāhi | dhūrteḥ | araruṣaḥ | agha-yoḥ |
tvā | yujā | pṛtanā-yūn | abhi | syām ||7.1.13||
saḥ | it | agniḥ | agnīn | ati | astu | anyān | yatra | vājī | tanayaḥ | vīḻu-pāṇiḥ |
sahasra-pāthāḥ | akṣarā | sam-eti ||7.1.14||
saḥ | it | agniḥ | yaḥ | vanuṣyataḥ | ni-pāti | sam-eddhāram | aṁhasaḥ | uruṣyāt |
su-jātāsaḥ | pari | caranti | vīrāḥ ||7.1.15||
ayam | saḥ | agniḥ | ā-hutaḥ | puru-trā | yam | īśānaḥ | sam | it | indhe | haviṣmān |
pari | yam | eti | adhvareṣu | hotā ||7.1.16||
tve iti | agne | ā-havanāni | bhūri | īśānāsaḥ | ā | juhuyāma | nityā |
ubhā | kṛṇvantaḥ | vahatū iti | miyedhe ||7.1.17||
imo iti | agne | vīta-tamāni | havyā | ajasraḥ | vakṣi | deva-tātim | iccha |
prati | naḥ | īm | surabhīṇi | vyantu ||7.1.18||
mā | naḥ | agne | avīrate | parā | dāḥ | duḥ-vāsase | amataye | mā | naḥ | asyai |
mā | naḥ | kṣudhe | mā | rakṣase | ṛta-vaḥ | mā | naḥ | dame | mā | vane | ā | juhūrthāḥ ||7.1.19||
nu | me | brahmāṇi | agne | ut | śaśādhi | tvam | deva | maghavat-bhyaḥ | susūdaḥ |
rātau | syāma | ubhayāsaḥ | ā | te | yūyam | pāta | svasti-bhiḥ | sadā | naḥ ||7.1.20||
tvam | agne | su-havaḥ | raṇva-saṁdṛk | su-dītī | sūno iti | sahasaḥ | didīhi |
mā | tve iti | sacā | tanaye | nitye | ā | dhak | mā | vīraḥ | asmat | naryaḥ | vi | dāsīt ||7.1.21||
mā | naḥ | agne | duḥ-bhṛtaye | sacā | eṣu | deva-iddheṣu | agniṣu | pra | vocaḥ |
mā | te | asmān | duḥ-matayaḥ | bhṛmāt | cit | devasya | sūno iti | sahasaḥ | naśanta ||7.1.22||
saḥ | martaḥ | agne | su-anīka | revān | amartye | yaḥ | ā-juhoti | havyam |
saḥ | devatā | vasu-vanim | dadhāti | yam | sūriḥ | arthī | pṛcchamānaḥ | eti ||7.1.23||
mahaḥ | naḥ | agne | suvitasya | vidvān | rayim | sūri-bhyaḥ | ā | vaha | bṛhantam |
yena | vayam | sahasā-van | madema | avi-kṣitāsaḥ | āyuṣā | su-vīrāḥ ||7.1.24||
nu | me | brahmāṇi | agne | ut | śaśādhi | tvam | deva | maghavat-bhyaḥ | susūdaḥ |
rātau | syāma | ubhayāsaḥ | ā | te | yūyam | pāta | svasti-bhiḥ | sadā | naḥ ||7.1.25||
juṣasva | naḥ | sam-idham | agne | adya | śoca | bṛhat | yajatam | dhūmam | ṛṇvan |
upa | spṛśa | divyam | sānu | stūpaiḥ | sam | raśmi-bhiḥ | tatanaḥ | sūryasya ||7.2.1||
narāśaṁsasya | mahimānam | eṣām | upa | stoṣāma | yajatasya | yajñaiḥ |
ye | su-kratavaḥ | śucayaḥ | dhiyam-dhāḥ | svadanti | devāḥ | ubhayāni | havyā ||7.2.2||
īḻenyam | vaḥ | asuram | su-dakṣam | antaḥ | dūtam | rodasī iti | satya-vācam |
manuṣvat | agnim | manunā | sam-iddham | sam | adhvarāya | sadam | it | mahema ||7.2.3||
saparyavaḥ | bharamāṇāḥ | abhi-jñu | pra | vṛñjate | namasā | barhiḥ | agnau |
ā-juhvānāḥ | ghṛta-pṛṣṭham | pṛṣat-vat | adhvaryavaḥ | haviṣā | marjayadhvam ||7.2.4||
su-ādhyaḥ | vi | duraḥ | deva-yantaḥ | aśiśrayuḥ | ratha-yuḥ | deva-tātā |
pūrvī iti | śiśum | na | mātarā | rihāṇe iti | sam | agruvaḥ | na | samaneṣu | añjan ||7.2.5||
uta | yoṣaṇe iti | divye iti | mahī iti | naḥ | uṣasānaktā | sudughā-iva | dhenuḥ |
barhi-sadā | puruhūte iti puru-hūte | maghonī iti | ā | yajñiye iti | suvitāya | śrayetām ||7.2.6||
viprā | yajñeṣu | mānuṣeṣu | kārū iti | manye | vām | jāta-vedasā | yajadhyai |
ūrdhvam | naḥ | adhvaram | kṛtam | haveṣu | tā | deveṣu | vanathaḥ | vāryāṇi ||7.2.7||
ā | bhāratī | bhāratībhiḥ | sa-joṣāḥ | iḻā | devaiḥ | manuṣyebhiḥ | agniḥ |
sarasvatī | sārasvatebhiḥ | arvāk | tisraḥ | devīḥ | barhiḥ | ā | idam | sadantu ||7.2.8||
tat | naḥ | turīpam | adha | poṣayitnu | deva | tvaṣṭaḥ | vi | rarāṇaḥ | syasveti syasva |
yataḥ | vīraḥ | karmaṇyaḥ | su-dakṣaḥ | yukta-grāvā | jāyate | deva-kāmaḥ ||7.2.9||
vanaspate | ava | sṛja | upa | devān | agniḥ | haviḥ | śamitā | sūdayāti |
saḥ | it | ūm̐ iti | hotā | satya-taraḥ | yajāti | yathā | devānām | janimāni | veda ||7.2.10||
ā | yāhi | agne | sam-idhānaḥ | arvāṅ | indreṇa | devaiḥ | sa-ratham | turebhiḥ |
barhiḥ | naḥ | āstām | aditiḥ | su-putrā | svāhā | devāḥ | amṛtāḥ | mādayantām ||7.2.11||
agnim | vaḥ | devam | agni-bhiḥ | sa-joṣāḥ | yajiṣṭham | dūtam | adhvare | kṛṇudhvam |
yaḥ | martyeṣu | ni-dhruviḥ | ṛta-vā | tapuḥ-mūrdhā | ghṛta-annaḥ | pāvakaḥ ||7.3.1||
prothat | aśvaḥ | na | yavase | aviṣyan | yadā | mahaḥ | sam-varaṇāt | vi | asthāt |
āt | asya | vātaḥ | anu | vāti | śociḥ | adha | sma | te | vrajanam | kṛṣṇam | asti ||7.3.2||
ut | yasya | te | nava-jātasya | vṛṣṇaḥ | agne | caranti | ajarāḥ | idhānāḥ |
accha | dyām | aruṣaḥ | dhūmaḥ | eti | sam | dūtaḥ | agne | īyase | hi | devān ||7.3.3||
vi | yasya | te | pṛthivyām | pājaḥ | aśret | tṛṣu | yat | annā | sam-avṛkta | jambhaiḥ |
senā-iva | sṛṣṭā | pra-sitiḥ | te | eti | yavam | na | dasma | juhvā | vivekṣi ||7.3.4||
tam | it | doṣā | tam | uṣasi | yaviṣṭham | agnim | atyam | na | marjayanta | naraḥ |
ni-śiśānāḥ | atithim | asya | yonau | dīdāya | śociḥ | ā-hutasya | vṛṣṇaḥ ||7.3.5||
su-saṁdṛk | te | su-anīka | pratīkam | vi | yat | rukmaḥ | na | rocase | upāke |
divaḥ | na | te | tanyatuḥ | eti | śuṣmaḥ | citraḥ | na | sūraḥ | prati | cakṣi | bhānum ||7.3.6||
yathā | vaḥ | svāhā | agnaye | dāśema | pari | iḻābhiḥ | ghṛtavat-bhiḥ | ca | havyaiḥ |
tebhiḥ | naḥ | agne | amitaiḥ | mahaḥ-bhiḥ | śatam | pūḥ-bhiḥ | āyasībhiḥ | ni | pāhi ||7.3.7||
yāḥ | vā | te | santi | dāśuṣe | adhṛṣṭāḥ | giraḥ | vā | yābhiḥ | nṛ-vatīḥ | uruṣyāḥ |
tābhiḥ | naḥ | sūno iti | sahasaḥ | ni | pāhi | smat | sūrīn | jaritṝn | jāta-vedaḥ ||7.3.8||
niḥ | yat | pūtā-iva | sva-dhitiḥ | śuciḥ | gāt | svayā | kṛpā | tanvā | rocamānaḥ |
ā | yaḥ | mātroḥ | uśenyaḥ | janiṣṭa | deva-yajyāya | su-kratuḥ | pāvakaḥ ||7.3.9||
etā | naḥ | agne | saubhagā | didīhi | api | kratum | su-cetasam | vatema |
viśvā | stotṛ-bhyaḥ | gṛṇate | ca | santu | yūyam | pāta | svasti-bhiḥ | sadā | naḥ ||7.3.10||
pra | vaḥ | śukrāya | bhānave | bharadhvam | havyam | matim | ca | agnaye | su-pūtam |
yaḥ | daivyāni | mānuṣā | janūṁṣi | antaḥ | viśvāni | vidmanā | jigāti ||7.4.1||
saḥ | gṛtsaḥ | agniḥ | taruṇaḥ | cit | astu | yataḥ | yaviṣṭhaḥ | ajaniṣṭa | mātuḥ |
sam | yaḥ | vanā | yuvate | śuci-dan | bhūri | cit | annā | sam | it | atti | sadyaḥ ||7.4.2||
asya | devasya | sam-sadi | anīke | yam | martāsaḥ | śyetam | jagṛbhre |
ni | yaḥ | gṛbham | pauruṣeyīm | uvoca | duḥ-okam | agniḥ | āyave | śuśoca ||7.4.3||
ayam | kaviḥ | akaviṣu | pra-cetāḥ | marteṣu | agniḥ | amṛtaḥ | ni | dhāyi |
saḥ | mā | naḥ | atra | juhuraḥ | sahasvaḥ | sadā | tve iti | su-manasaḥ | syāma ||7.4.4||
ā | yaḥ | yonim | deva-kṛtam | sasāda | kratvā | hi | agniḥ | amṛtān | atārīt |
tam | oṣadhīḥ | ca | vaninaḥ | ca | garbham | bhūmiḥ | ca | viśva-dhāyasam | bibharti ||7.4.5||
īśe | hi | agniḥ | amṛtasya | bhūreḥ | īśe | rāyaḥ | su-vīryasya | dātoḥ |
mā | tvā | vayam | sahasā-van | avīrāḥ | mā | apsavaḥ | pari | sadāma | mā | aduvaḥ ||7.4.6||
pari-sadyam | hi | araṇasya | rekṇaḥ | nityasya | rāyaḥ | patayaḥ | syāma |
na | śeṣaḥ | agne | anya-jātam | asti | acetānasya | mā | pathaḥ | vi | dukṣaḥ ||7.4.7||
nahi | grabhāya | araṇaḥ | su-śevaḥ | anya-udaryaḥ | manasā | mantavai | ūm̐ iti |
adha | cit | okaḥ | punaḥ | it | saḥ | eti | ā | naḥ | vājī | abhīṣāṭ | etu | navyaḥ ||7.4.8||
tvam | agne | vanuṣyataḥ | ni | pāhi | tvam | ūm̐ iti | naḥ | sahasā-van | avadyāt |
sam | tvā | dhvasman-vat | abhi | etu | pāthaḥ | sam | rayiḥ | spṛhayāyyaḥ | sahasrī ||7.4.9||
etā | naḥ | agne | saubhagā | didīhi | api | kratum | su-cetasam | vatema |
viśvā | stotṛ-bhyaḥ | gṛṇate | ca | santu | yūyam | pāta | svasti-bhiḥ | sadā | naḥ ||7.4.10||
pra | agnaye | tavase | bharadhvam | giram | divaḥ | arataye | pṛthivyāḥ |
yaḥ | viśveṣām | amṛtānām | upa-sthe | vaiśvānaraḥ | vavṛdhe | jāgṛvat-bhiḥ ||7.5.1||
pṛṣṭaḥ | divi | dhāyi | agniḥ | pṛthivyām | netā | sindhūnām | vṛṣabhaḥ | stiyānām |
saḥ | mānuṣīḥ | abhi | viśaḥ | vi | bhāti | vaiśvānaraḥ | vavṛdhānaḥ | vareṇa ||7.5.2||
tvat | bhiyā | viśaḥ | āyan | asiknīḥ | asamanāḥ | jahatīḥ | bhojanāni |
vaiśvānara | pūrave | śośucānaḥ | puraḥ | yat | agne | darayan | adīdeḥ ||7.5.3||
tava | tri-dhātu | pṛthivī | uta | dyauḥ | vaiśvānara | vratam | agne | sacanta |
tvam | bhāsā | rodasī iti | ā | tatantha | ajasreṇa | śociṣā | śośucānaḥ ||7.5.4||
tvām | agne | haritaḥ | vāvaśānāḥ | giraḥ | sacante | dhunayaḥ | ghṛtācīḥ |
patim | kṛṣṭīnām | rathyam | rayīṇām | vaiśvānaram | uṣasām | ketum | ahnām ||7.5.5||
tve iti | asuryam | vasavaḥ | ni | ṛṇvan | kratum | hi | te | mitra-mahaḥ | juṣanta |
tvam | dasyūn | okasaḥ | agne | ājaḥ | uru | jyotiḥ | janayan | āryāya ||7.5.6||
saḥ | jāyamānaḥ | parame | vi-oman | vāyuḥ | na | pāthaḥ | pari | pāsi | sadyaḥ |
tvam | bhuvanā | janayan | abhi | kran | apatyāya | jāta-vedaḥ | daśasyan ||7.5.7||
tām | agne | asme iti | iṣam | ā | īrayasva | vaiśvānara | dyu-matīm | jāta-vedaḥ |
yayā | rādhaḥ | pinvasi | viśva-vāra | pṛthu | śravaḥ | dāśuṣe | martyāya ||7.5.8||
tam | naḥ | agne | maghavat-bhyaḥ | puru-kṣum | rayim | ni | vājam | śrutyam | yuvasva |
vaiśvānara | mahi | naḥ | śarma | yaccha | rudrebhiḥ | agne | vasu-bhiḥ | sa-joṣāḥ ||7.5.9||
pra | sam-rājaḥ | asurasya | pra-śastim | puṁsaḥ | kṛṣṭīnām | anu-mādyasya |
indrasya-iva | pra | tavasaḥ | kṛtāni | vande | dārum | vandamānaḥ | vivakmi ||7.6.1||
kavim | ketum | dhāsim | bhānum | adreḥ | hinvanti | śam | rājyam | rodasyoḥ |
puram-darasya | gīḥ-bhiḥ | ā | vivāse | agneḥ | vratāni | pūrvyā | mahāni ||7.6.2||
ni | akratūn | grathinaḥ | mṛdhra-vācaḥ | paṇīn | aśraddhān | avṛdhān | ayajñān |
pra-pra | tān | dasyūn | agniḥ | vivāya | pūrvaḥ | cakāra | aparān | ayajyūn ||7.6.3||
yaḥ | apācīne | tamasi | madantīḥ | prācīḥ | cakāra | nṛ-tamaḥ | śacībhiḥ |
tam | īśānam | vasvaḥ | agnim | gṛṇīṣe | anānatam | damayantam | pṛtanyūn ||7.6.4||
yaḥ | dehyaḥ | anamayat | vadha-snaiḥ | yaḥ | arya-patnīḥ | uṣasaḥ | cakāra |
saḥ | ni-rudhya | nahuṣaḥ | yahvaḥ | agniḥ | viśaḥ | cakre | bali-hṛtaḥ | sahaḥ-bhiḥ ||7.6.5||
yasya | śarman | upa | viśve | janāsaḥ | evaiḥ | tasthuḥ | su-matim | bhikṣamāṇāḥ |
vaiśvānaraḥ | varam | ā | rodasyoḥ | ā | agniḥ | sasāda | pitroḥ | upa-stham ||7.6.6||
ā | devaḥ | dade | budhnyā | vasūni | vaiśvānaraḥ | ut-itā | sūryasya |
ā | samudrāt | avarāt | ā | parasmāt | ā | agniḥ | dade | divaḥ | ā | pṛthivyāḥ ||7.6.7||
pra | vaḥ | devam | cit | sahasānam | agnim | aśvam | na | vājinam | hiṣe | namaḥ-bhiḥ |
bhava | naḥ | dūtaḥ | adhvarasya | vidvān | tmanā | deveṣu | vivide | mita-druḥ ||7.7.1||
ā | yāhi | agne | pathyāḥ | anu | svāḥ | mandraḥ | devānām | sakhyam | juṣāṇaḥ |
ā | sānu | śuṣmaiḥ | nadayan | pṛthivyāḥ | jambhebhiḥ | viśvam | uśadhak | vanāni ||7.7.2||
prācīnaḥ | yajñaḥ | su-dhitam | hi | barhiḥ | prīṇīte | agniḥ | īḻitaḥ | na | hotā |
ā | mātarā | viśvavāre iti viśva-vāre | huvānaḥ | yataḥ | yaviṣṭha | jajñiṣe | su-śevaḥ ||7.7.3||
sadyaḥ | adhvare | rathiram | jananta | mānuṣāsaḥ | vi-cetasaḥ | yaḥ | eṣām |
viśām | adhāyi | viśpatiḥ | duroṇe | agniḥ | mandraḥ | madhu-vacāḥ | ṛta-vā ||7.7.4||
asādi | vṛtaḥ | vahniḥ | ā-jaganvān | agniḥ | brahmā | nṛ-sadane | vi-dhartā |
dyauḥ | ca | yam | pṛthivī | vavṛdhāte iti | ā | yam | hotā | yajati | viśva-vāram ||7.7.5||
ete | dyumnebhiḥ | viśvam | ā | atiranta | mantram | ye | vā | aram | naryāḥ | atakṣan |
pra | ye | viśaḥ | tiranta | śroṣamāṇāḥ | ā | ye | me | asya | dīdhayan | ṛtasya ||7.7.6||
nu | tvām | agne | īmahe | vasiṣṭhāḥ | īśānam | sūno iti | sahasaḥ | vasūnām |
iṣam | stotṛ-bhyaḥ | maghavat-bhyaḥ | ānaṭ | yūyam | pāta | svasti-bhiḥ | sadā | naḥ ||7.7.7||
indhe | rājā | sam | aryaḥ | namaḥ-bhiḥ | yasya | pratīkam | ā-hutam | ghṛtena |
naraḥ | havyebhiḥ | īḻate | sa-bādhaḥ | ā | agniḥ | agre | uṣasām | aśoci ||7.8.1||
ayam | ūm̐ iti | syaḥ | su-mahān | avedi | hotā | mandraḥ | manuṣaḥ | yahvaḥ | agniḥ |
vi | bhāḥ | akarityakaḥ | sasṛjānaḥ | pṛthivyām | kṛṣṇa-paviḥ | oṣadhībhiḥ | vavakṣe ||7.8.2||
kayā | naḥ | agne | vi | vasaḥ | su-vṛktim | kām | ūm̐ iti | svadhām | ṛṇavaḥ | śasyamānaḥ |
kadā | bhavema | patayaḥ | su-datra | rāyaḥ | vantāraḥ | dustarasya | sādhoḥ ||7.8.3||
pra-pra | ayam | agniḥ | bharatasya | śṛṇve | vi | yat | sūryaḥ | na | rocate | bṛhat | bhāḥ |
abhi | yaḥ | pūrum | pṛtanāsu | tasthau | dyutānaḥ | daivyaḥ | atithiḥ | śuśoca ||7.8.4||
asan | it | tve iti | ā-havanāni | bhūri | bhuvaḥ | viśvebhiḥ | su-manāḥ | anīkaiḥ |
stutaḥ | cit | agne | śṛṇviṣe | gṛṇānaḥ | svayam | vardhasva | tanvam | su-jāta ||7.8.5||
idam | vacaḥ | śata-sāḥ | sam-sahasram | ut | agnaye | janiṣīṣṭa | dvi-barhāḥ |
śam | yat | stotṛ-bhyaḥ | āpaye | bhavāti | dyu-mat | amīva-cātanam | rakṣaḥ-hā ||7.8.6||
nu | tvām | agne | īmahe | vasiṣṭhāḥ | īśānam | sūno iti | sahasaḥ | vasūnām |
iṣam | stotṛ-bhyaḥ | maghavat-bhyaḥ | ānaṭ | yūyam | pāta | svasti-bhiḥ | sadā | naḥ ||7.8.7||
abodhi | jāraḥ | uṣasām | upa-sthāt | hotā | mandraḥ | kavi-tamaḥ | pāvakaḥ |
dadhāti | ketum | ubhayasya | jantoḥ | havyā | deveṣu | draviṇam | sukṛt-su ||7.9.1||
saḥ | su-kratuḥ | yaḥ | vi | duraḥ | paṇīnām | punānaḥ | arkam | puru-bhojasam | naḥ |
hotā | mandraḥ | viśām | damūnāḥ | tiraḥ | tamaḥ | dadṛśe | rāmyāṇām ||7.9.2||
amūraḥ | kaviḥ | aditiḥ | vivasvān | su-saṁsat | mitraḥ | atithiḥ | śivaḥ | naḥ |
citra-bhānuḥ | uṣasām | bhāti | agre | apām | garbhaḥ | pra-svaḥ | ā | viveśa ||7.9.3||
īḻenyaḥ | vaḥ | manuṣaḥ | yugeṣu | samana-gāḥ | aśucat | jāta-vedāḥ |
su-saṁdṛśā | bhānunā | yaḥ | vi-bhāti | prati | gāvaḥ | sam-idhānam | budhanta ||7.9.4||
agne | yāhi | dūtyam | mā | riṣaṇyaḥ | devān | accha | brahma-kṛtā | gaṇena |
sarasvatīm | marutaḥ | aśvinā | apaḥ | yakṣi | devān | ratna-dheyāya | viśvān ||7.9.5||
tvām | agne | sam-idhānaḥ | vasiṣṭhaḥ | jarūtham | han | yakṣi | rāye | puram-dhim |
puru-nīthā | jāta-vedaḥ | jarasva | yūyam | pāta | svasti-bhiḥ | sadā | naḥ ||7.9.6||
uṣaḥ | na | jāraḥ | pṛthu | pājaḥ | aśret | davidyutat | dīdyat | śośucānaḥ |
vṛṣā | hariḥ | śuciḥ | ā | bhāti | bhāsā | dhiyaḥ | hinvānaḥ | uśatīḥ | ajīgariti ||7.10.1||
svaḥ | na | vastoḥ | uṣasām | aroci | yajñam | tanvānāḥ | uśijaḥ | na | manma |
agniḥ | janmāni | devaḥ | ā | vi | vidvān | dravat | dūtaḥ | deva-yāvā | vaniṣṭhaḥ ||7.10.2||
accha | giraḥ | matayaḥ | deva-yantīḥ | agnim | yanti | draviṇam | bhikṣamāṇāḥ |
su-saṁdṛśam | su-pratīkam | su-añcam | havya-vāham | aratim | mānuṣāṇām ||7.10.3||
indram | naḥ | agne | vasu-bhiḥ | sa-joṣāḥ | rudram | rudrebhiḥ | ā | vaha | bṛhantam |
ādityebhiḥ | aditim | viśva-janyām | bṛhaspatim | ṛkva-bhiḥ | viśva-vāram ||7.10.4||
mandram | hotāram | uśijaḥ | yaviṣṭham | agnim | viśaḥ | īḻate | adhvareṣu |
saḥ | hi | kṣapā-vān | abhavat | rayīṇām | atandraḥ | dūtaḥ | yajathāya | devān ||7.10.5||
mahān | asi | adhvarasya | pra-ketaḥ | na | ṛte | tvat | amṛtāḥ | mādayante |
ā | viśvebhiḥ | sa-ratham | yāhi | devaiḥ | ni | agne | hotā | prathamaḥ | sada | iha ||7.11.1||
tvām | īḻate | ajiram | dūtyāya | haviṣmantaḥ | sadam | it | mānuṣāsaḥ |
yasya | devaiḥ | ā | asadaḥ | barhiḥ | agne | ahāni | asmai | su-dinā | bhavanti ||7.11.2||
triḥ | cit | aktoḥ | pra | cikituḥ | vasūni | tve iti | antaḥ | dāśuṣe | martyāya |
manuṣvat | agne | iha | yakṣi | devān | bhava | naḥ | dūtaḥ | abhiśasti-pāvā ||7.11.3||
agniḥ | īśe | bṛhataḥ | adhvarasya | agniḥ | viśvasya | haviṣaḥ | kṛtasya |
kratum | hi | asya | vasavaḥ | juṣanta | atha | devāḥ | dadhire | havya-vāham ||7.11.4||
ā | agne | vaha | haviḥ-adyāya | devān | indra-jyeṣṭhāsaḥ | iha | mādayantām |
imam | yajñam | divi | deveṣu | dhehi | yūyam | pāta | svasti-bhiḥ | sadā | naḥ ||7.11.5||
aganma | mahā | namasā | yaviṣṭham | yaḥ | dīdāya | sam-iddhaḥ | sve | duroṇe |
citra-bhānum | rodasī iti | antaḥ | urvī iti | su-āhutam | viśvataḥ | pratyañcam ||7.12.1||
saḥ | mahnā | viśvā | duḥ-itāni | sāhvān | agniḥ | stave | dame | ā | jāta-vedāḥ |
saḥ | naḥ | rakṣiṣat | duḥ-itāt | avadyāt | asmān | gṛṇataḥ | uta | naḥ | maghonaḥ ||7.12.2||
tvam | varuṇaḥ | uta | mitraḥ | agne | tvām | vardhanti | mati-bhiḥ | vasiṣṭhāḥ |
tve iti | vasu | su-sananāni | santu | yūyam | pāta | svasti-bhiḥ | sadā | naḥ ||7.12.3||
pra | agnaye | viśva-śuce | dhiyam-dhe | asura-ghne | manma | dhītim | bharadhvam |
bhare | haviḥ | na | barhiṣi | prīṇānaḥ | vaiśvānarāya | yataye | matīnām ||7.13.1||
tvam | agne | śociṣā | śośucānaḥ | ā | rodasī iti | apṛṇāḥ | jāyamānaḥ |
tvam | devān | abhi-śasteḥ | amuñcaḥ | vaiśvānara | jāta-vedaḥ | mahi-tvā ||7.13.2||
jātaḥ | yat | agne | bhuvanā | vi | akhyaḥ | paśūn | na | gopāḥ | iryaḥ | pari-jmā |
vaiśvānara | brahmaṇe | vinda | gātum | yūyam | pāta | svasti-bhiḥ | sadā | naḥ ||7.13.3||
sam-idhā | jāta-vedase | devāya | devahūti-bhiḥ |
haviḥ-bhiḥ | śukra-śociṣe | namasvinaḥ | vayam | dāśema | agnaye ||7.14.1||
vayam | te | agne | sam-idhā | vidhema | vayam | dāśema | su-stutī | yajatra |
vayam | ghṛtena | adhvarasya | hotaḥ | vayam | deva | haviṣā | bhadra-śoce ||7.14.2||
ā | naḥ | devebhiḥ | upa | deva-hūtim | agne | yāhi | vaṣaṭ-kṛtim | juṣāṇaḥ |
tubhyam | devāya | dāśataḥ | syāma | yūyam | pāta | svasti-bhiḥ | sadā | naḥ ||7.14.3||
upa-sadyāya | mīḻhuṣe | āsye | juhuta | haviḥ |
yaḥ | naḥ | nediṣṭham | āpyam ||7.15.1||
yaḥ | pañca | carṣaṇīḥ | abhi | ni-sasāda | dame-dame |
kaviḥ | gṛha-patiḥ | yuvā ||7.15.2||
saḥ | naḥ | vedaḥ | amātyam | agniḥ | rakṣatu | viśvataḥ |
uta | asmān | pātu | aṁhasaḥ ||7.15.3||
navam | nu | stomam | agnaye | divaḥ | śyenāya | jījanam |
vasvaḥ | kuvit | vanāti | naḥ ||7.15.4||
spārhāḥ | yasya | śriyaḥ | dṛśe | rayiḥ | vīra-vataḥ | yathā |
agre | yajñasya | śocataḥ ||7.15.5||
saḥ | imām | vetu | vaṣaṭ-kṛtim | agniḥ | juṣata | naḥ | giraḥ |
yajiṣṭhaḥ | havya-vāhanaḥ ||7.15.6||
ni | tvā | nakṣya | viśpate | dyu-mantam | deva | dhīmahi |
su-vīram | agne | ā-huta ||7.15.7||
kṣapaḥ | usraḥ | ca | dīdihi | su-agnayaḥ | tvayā | vayam |
su-vīraḥ | tvam | asma-yuḥ ||7.15.8||
upa | tvā | sātaye | naraḥ | viprāsaḥ | yanti | dhīti-bhiḥ |
upa | akṣarā | sahasriṇī ||7.15.9||
agniḥ | rakṣāṁsi | sedhati | śukra-śociḥ | amartyaḥ |
śuciḥ | pāvakaḥ | īḍyaḥ ||7.15.10||
saḥ | naḥ | rādhāṁsi | ā | bhara | īśānaḥ | sahasaḥ | yaho iti |
bhagaḥ | ca | dātu | vāryam ||7.15.11||
tvam | agne | vīra-vat | yaśaḥ | devaḥ | ca | savitā | bhagaḥ |
ditiḥ | ca | dāti | vāryam ||7.15.12||
agne | rakṣa | naḥ | aṁhasaḥ | prati | sma | deva | riṣataḥ |
tapiṣṭhaiḥ | ajaraḥ | daha ||7.15.13||
adha | mahī | naḥ | āyasī | anādhṛṣṭaḥ | nṛ-pītaye |
pūḥ | bhava | śata-bhujiḥ ||7.15.14||
tvam | naḥ | pāhi | aṁhasaḥ | doṣā-vastaḥ | agha-yataḥ |
divā | naktam | adābhya ||7.15.15||
enā | vaḥ | agnim | namasā | ūrjaḥ | napātam | ā | huve |
priyam | cetiṣṭham | aratim | su-adhvaram | viśvasya | dūtam | amṛtam ||7.16.1||
saḥ | yojate | aruṣā | viśva-bhojasā | saḥ | dudravat | su-āhutaḥ |
su-brahmā | yajñaḥ | su-śamī | vasūnām | devam | rādhaḥ | janānām ||7.16.2||
ut | asya | śociḥ | asthāt | ā-juhvānasya | mīḻhuṣaḥ |
ut | dhūmāsaḥ | aruṣāsaḥ | divi-spṛśaḥ | sam | agnim | indhate | naraḥ ||7.16.3||
tam | tvā | dūtam | kṛṇmahe | yaśaḥ-tamam | devān | ā | vītaye | vaha |
viśvā | sūno iti | sahasaḥ | marta-bhojanā | rāsva | tat | yat | tvā | īmahe ||7.16.4||
tvam | agne | gṛha-patiḥ | tvam | hotā | naḥ | adhvare |
tvam | potā | viśva-vāra | pra-cetāḥ | yakṣi | veṣi | ca | vāryam ||7.16.5||
kṛdhi | ratnam | yajamānāya | sukrato iti su-krato | tvam | hi | ratna-dhāḥ | asi |
ā | naḥ | ṛte | śiśīhi | viśvam | ṛtvijam | su-śaṁsaḥ | yaḥ | ca | dakṣate ||7.16.6||
tve iti | agne | su-āhuta | priyāsaḥ | santu | sūrayaḥ |
yantāraḥ | ye | magha-vānaḥ | janānām | ūrvān | dayanta | gonām ||7.16.7||
yeṣām | iḻā | ghṛta-hastā | duroṇe | ā | api | prātā | ni-sīdati |
tān | trāyasva | sahasya | druhaḥ | nidaḥ | yaccha | naḥ | śarma | dīrgha-śrut ||7.16.8||
saḥ | mandrayā | ca | jihvayā | vahniḥ | āsā | viduḥ-taraḥ |
agne | rayim | maghavat-bhyaḥ | naḥ | ā | vaha | havya-dātim | ca | sūdaya ||7.16.9||
ye | rādhāṁsi | dadati | aśvyā | maghā | kāmena | śravasaḥ | mahaḥ |
tān | aṁhasaḥ | pipṛhi | partṛ-bhiḥ | tvam | śatam | pūḥ-bhiḥ | yaviṣṭhya ||7.16.10||
devaḥ | vaḥ | draviṇaḥ-dāḥ | pūrṇām | vivaṣṭi | ā-sicam |
ut | vā | siñcadhvam | upa | vā | pṛṇadhvam | āt | it | vaḥ | devaḥ | ohate ||7.16.11||
tam | hotāram | adhvarasya | pra-cetasam | vahnim | devāḥ | akṛṇvata |
dadhāti | ratnam | vidhate | su-vīryam | agniḥ | janāya | dāśuṣe ||7.16.12||
7.17.2 uta dvāra uśatīrvi śrayantāmuta devām̐ uśata ā vaheha ||
uta | dvāraḥ | uśatīḥ | vi | śrayantām | uta | devān | uśataḥ | ā | vaha | iha ||7.17.2||
7.17.4 svadhvarā karati jātavedā yakṣaddevām̐ amṛtānpiprayacca ||
su-adhvarā | karati | jāta-vedāḥ | yakṣat | devān | amṛtān | piprayat | ca ||7.17.4||
7.17.6 tvāmu te dadhire havyavāhaṁ devāso agna ūrja ā napātam ||
tvām | ūm̐ iti | te | dadhire | havya-vāham | devāsaḥ | agne | ūrjaḥ | ā | napātam ||7.17.6||
7.18.1a tve ha yatpitaraścinna indra viśvā vāmā jaritāro asanvan |
7.18.1c tve gāvaḥ sudughāstve hyaśvāstvaṁ vasu devayate vaniṣṭhaḥ ||
7.18.2a rājeva hi janibhiḥ kṣeṣyevāva dyubhirabhi viduṣkaviḥ san |
7.18.2c piśā giro maghavangobhiraśvaistvāyataḥ śiśīhi rāye asmān ||
7.18.3a imā u tvā paspṛdhānāso atra mandrā giro devayantīrupa sthuḥ |
7.18.3c arvācī te pathyā rāya etu syāma te sumatāvindra śarman ||
7.18.4a dhenuṁ na tvā sūyavase dudukṣannupa brahmāṇi sasṛje vasiṣṭhaḥ |
7.18.4c tvāminme gopatiṁ viśva āhā na indraḥ sumatiṁ gantvaccha ||
7.18.5a arṇāṁsi citpaprathānā sudāsa indro gādhānyakṛṇotsupārā |
7.18.5c śardhantaṁ śimyumucathasya navyaḥ śāpaṁ sindhūnāmakṛṇodaśastīḥ ||
7.18.6a puroḻā itturvaśo yakṣurāsīdrāye matsyāso niśitā apīva |
7.18.6c śruṣṭiṁ cakrurbhṛgavo druhyavaśca sakhā sakhāyamataradviṣūcoḥ ||
7.18.7a ā pakthāso bhalānaso bhanantālināso viṣāṇinaḥ śivāsaḥ |
7.18.7c ā yo'nayatsadhamā āryasya gavyā tṛtsubhyo ajaganyudhā nṝn ||
7.18.8a durādhyo aditiṁ srevayanto'cetaso vi jagṛbhre paruṣṇīm |
7.18.8c mahnāvivyakpṛthivīṁ patyamānaḥ paśuṣkaviraśayaccāyamānaḥ ||
7.18.9a īyurarthaṁ na nyarthaṁ paruṣṇīmāśuścanedabhipitvaṁ jagāma |
7.18.9c sudāsa indraḥ sutukām̐ amitrānarandhayanmānuṣe vadhrivācaḥ ||
7.18.10a īyurgāvo na yavasādagopā yathākṛtamabhi mitraṁ citāsaḥ |
7.18.10c pṛśnigāvaḥ pṛśninipreṣitāsaḥ śruṣṭiṁ cakrurniyuto rantayaśca ||
7.18.11a ekaṁ ca yo viṁśatiṁ ca śravasyā vaikarṇayorjanānrājā nyastaḥ |
7.18.11c dasmo na sadmanni śiśāti barhiḥ śūraḥ sargamakṛṇodindra eṣām ||
7.18.12a adha śrutaṁ kavaṣaṁ vṛddhamapsvanu druhyuṁ ni vṛṇagvajrabāhuḥ |
7.18.12c vṛṇānā atra sakhyāya sakhyaṁ tvāyanto ye amadannanu tvā ||
7.18.13a vi sadyo viśvā dṛṁhitānyeṣāmindraḥ puraḥ sahasā sapta dardaḥ |
7.18.13c vyānavasya tṛtsave gayaṁ bhāgjeṣma pūruṁ vidathe mṛdhravācam ||
7.18.14a ni gavyavo'navo druhyavaśca ṣaṣṭiḥ śatā suṣupuḥ ṣaṭ sahasrā |
7.18.14c ṣaṣṭirvīrāso adhi ṣaḍduvoyu viśvedindrasya vīryā kṛtāni ||
7.18.15a indreṇaite tṛtsavo veviṣāṇā āpo na sṛṣṭā adhavanta nīcīḥ |
7.18.15c durmitrāsaḥ prakalavinmimānā jahurviśvāni bhojanā sudāse ||
7.18.16a ardhaṁ vīrasya śṛtapāmanindraṁ parā śardhantaṁ nunude abhi kṣām |
7.18.16c indro manyuṁ manyumyo mimāya bheje patho vartaniṁ patyamānaḥ ||
7.18.17a ādhreṇa cittadvekaṁ cakāra siṁhyaṁ citpetvenā jaghāna |
7.18.17c ava sraktīrveśyāvṛścadindraḥ prāyacchadviśvā bhojanā sudāse ||
7.18.18a śaśvanto hi śatravo rāradhuṣṭe bhedasya cicchardhato vinda randhim |
7.18.18c martām̐ enaḥ stuvato yaḥ kṛṇoti tigmaṁ tasminni jahi vajramindra ||
7.18.19a āvadindraṁ yamunā tṛtsavaśca prātra bhedaṁ sarvatātā muṣāyat |
7.18.19c ajāsaśca śigravo yakṣavaśca baliṁ śīrṣāṇi jabhruraśvyāni ||
7.18.20a na ta indra sumatayo na rāyaḥ saṁcakṣe pūrvā uṣaso na nūtnāḥ |
7.18.20c devakaṁ cinmānyamānaṁ jaghanthāva tmanā bṛhataḥ śambaraṁ bhet ||
7.18.21a pra ye gṛhādamamadustvāyā parāśaraḥ śatayāturvasiṣṭhaḥ |
7.18.21c na te bhojasya sakhyaṁ mṛṣantādhā sūribhyaḥ sudinā vyucchān ||
7.18.22a dve napturdevavataḥ śate gordvā rathā vadhūmantā sudāsaḥ |
7.18.22c arhannagne paijavanasya dānaṁ hoteva sadma paryemi rebhan ||
7.18.23a catvāro mā paijavanasya dānāḥ smaddiṣṭayaḥ kṛśanino nireke |
7.18.23c ṛjrāso mā pṛthiviṣṭhāḥ sudāsastokaṁ tokāya śravase vahanti ||
7.18.24a yasya śravo rodasī antarurvī śīrṣṇeśīrṣṇe vibabhājā vibhaktā |
7.18.24c saptedindraṁ na sravato gṛṇanti ni yudhyāmadhimaśiśādabhīke ||
7.18.25a imaṁ naro marutaḥ saścatānu divodāsaṁ na pitaraṁ sudāsaḥ |
7.18.25c aviṣṭanā paijavanasya ketaṁ dūṇāśaṁ kṣatramajaraṁ duvoyu ||
7.19.1a yastigmaśṛṅgo vṛṣabho na bhīma ekaḥ kṛṣṭīścyāvayati pra viśvāḥ |
7.19.1c yaḥ śaśvato adāśuṣo gayasya prayantāsi suṣvitarāya vedaḥ ||
7.19.2a tvaṁ ha tyadindra kutsamāvaḥ śuśrūṣamāṇastanvā samarye |
7.19.2c dāsaṁ yacchuṣṇaṁ kuyavaṁ nyasmā arandhaya ārjuneyāya śikṣan ||
7.19.3a tvaṁ dhṛṣṇo dhṛṣatā vītahavyaṁ prāvo viśvābhirūtibhiḥ sudāsam |
7.19.3c pra paurukutsiṁ trasadasyumāvaḥ kṣetrasātā vṛtrahatyeṣu pūrum ||
7.19.4a tvaṁ nṛbhirnṛmaṇo devavītau bhūrīṇi vṛtrā haryaśva haṁsi |
7.19.4c tvaṁ ni dasyuṁ cumuriṁ dhuniṁ cāsvāpayo dabhītaye suhantu ||
7.19.5a tava cyautnāni vajrahasta tāni nava yatpuro navatiṁ ca sadyaḥ |
7.19.5c niveśane śatatamāviveṣīrahañca vṛtraṁ namucimutāhan ||
7.19.6a sanā tā ta indra bhojanāni rātahavyāya dāśuṣe sudāse |
7.19.6c vṛṣṇe te harī vṛṣaṇā yunajmi vyantu brahmāṇi puruśāka vājam ||
7.19.7a mā te asyāṁ sahasāvanpariṣṭāvaghāya bhūma harivaḥ parādai |
7.19.7c trāyasva no'vṛkebhirvarūthaistava priyāsaḥ sūriṣu syāma ||
7.19.8a priyāsa itte maghavannabhiṣṭau naro madema śaraṇe sakhāyaḥ |
7.19.8c ni turvaśaṁ ni yādvaṁ śiśīhyatithigvāya śaṁsyaṁ kariṣyan ||
7.19.9a sadyaścinnu te maghavannabhiṣṭau naraḥ śaṁsantyukthaśāsa ukthā |
7.19.9c ye te havebhirvi paṇīm̐radāśannasmānvṛṇīṣva yujyāya tasmai ||
7.19.10a ete stomā narāṁ nṛtama tubhyamasmadryañco dadato maghāni |
7.19.10c teṣāmindra vṛtrahatye śivo bhūḥ sakhā ca śūro'vitā ca nṛṇām ||
7.19.11a nū indra śūra stavamāna ūtī brahmajūtastanvā vāvṛdhasva |
7.19.11c upa no vājānmimīhyupa stīnyūyaṁ pāta svastibhiḥ sadā naḥ ||
7.20.1a ugro jajñe vīryāya svadhāvāñcakrirapo naryo yatkariṣyan |
7.20.1c jagmiryuvā nṛṣadanamavobhistrātā na indra enaso mahaścit ||
7.20.2a hantā vṛtramindraḥ śūśuvānaḥ prāvīnnu vīro jaritāramūtī |
7.20.2c kartā sudāse aha vā u lokaṁ dātā vasu muhurā dāśuṣe bhūt ||
7.20.3a yudhmo anarvā khajakṛtsamadvā śūraḥ satrāṣāḍjanuṣemaṣāḻhaḥ |
7.20.3c vyāsa indraḥ pṛtanāḥ svojā adhā viśvaṁ śatrūyantaṁ jaghāna ||
7.20.4a ubhe cidindra rodasī mahitvā paprātha taviṣībhistuviṣmaḥ |
7.20.4c ni vajramindro harivānmimikṣantsamandhasā madeṣu vā uvoca ||
7.20.5a vṛṣā jajāna vṛṣaṇaṁ raṇāya tamu cinnārī naryaṁ sasūva |
7.20.5c pra yaḥ senānīradha nṛbhyo astīnaḥ satvā gaveṣaṇaḥ sa dhṛṣṇuḥ ||
7.20.6a nū citsa bhreṣate jano na reṣanmano yo asya ghoramāvivāsāt |
7.20.6c yajñairya indre dadhate duvāṁsi kṣayatsa rāya ṛtapā ṛtejāḥ ||
7.20.7a yadindra pūrvo aparāya śikṣannayajjyāyānkanīyaso deṣṇam |
7.20.7c amṛta itparyāsīta dūramā citra citryaṁ bharā rayiṁ naḥ ||
7.20.8a yasta indra priyo jano dadāśadasannireke adrivaḥ sakhā te |
7.20.8c vayaṁ te asyāṁ sumatau caniṣṭhāḥ syāma varūthe aghnato nṛpītau ||
7.20.9a eṣa stomo acikradadvṛṣā ta uta stāmurmaghavannakrapiṣṭa |
7.20.9c rāyaskāmo jaritāraṁ ta āgantvamaṅga śakra vasva ā śako naḥ ||
7.20.10a sa na indra tvayatāyā iṣe dhāstmanā ca ye maghavāno junanti |
7.20.10c vasvī ṣu te jaritre astu śaktiryūyaṁ pāta svastibhiḥ sadā naḥ ||
7.21.1a asāvi devaṁ goṛjīkamandho nyasminnindro januṣemuvoca |
7.21.1c bodhāmasi tvā haryaśva yajñairbodhā naḥ stomamandhaso madeṣu ||
7.21.2a pra yanti yajñaṁ vipayanti barhiḥ somamādo vidathe dudhravācaḥ |
7.21.2c nyu bhriyante yaśaso gṛbhādā dūraüpabdo vṛṣaṇo nṛṣācaḥ ||
7.21.3a tvamindra sravitavā apaskaḥ pariṣṭhitā ahinā śūra pūrvīḥ |
7.21.3c tvadvāvakre rathyo na dhenā rejante viśvā kṛtrimāṇi bhīṣā ||
7.21.4a bhīmo viveṣāyudhebhireṣāmapāṁsi viśvā naryāṇi vidvān |
7.21.4c indraḥ puro jarhṛṣāṇo vi dūdhodvi vajrahasto mahinā jaghāna ||
7.21.5a na yātava indra jūjuvurno na vandanā śaviṣṭha vedyābhiḥ |
7.21.5c sa śardhadaryo viṣuṇasya jantormā śiśnadevā api gurṛtaṁ naḥ ||
7.21.6a abhi kratvendra bhūradha jmanna te vivyaṅmahimānaṁ rajāṁsi |
7.21.6c svenā hi vṛtraṁ śavasā jaghantha na śatrurantaṁ vividadyudhā te ||
7.21.7a devāścitte asuryāya pūrve'nu kṣatrāya mamire sahāṁsi |
7.21.7c indro maghāni dayate viṣahyendraṁ vājasya johuvanta sātau ||
7.21.8a kīriściddhi tvāmavase juhāveśānamindra saubhagasya bhūreḥ |
7.21.8c avo babhūtha śatamūte asme abhikṣattustvāvato varūtā ||
7.21.9a sakhāyasta indra viśvaha syāma namovṛdhāso mahinā tarutra |
7.21.9c vanvantu smā te'vasā samīke'bhītimaryo vanuṣāṁ śavāṁsi ||
7.21.10a sa na indra tvayatāyā iṣe dhāstmanā ca ye maghavāno junanti |
7.21.10c vasvī ṣu te jaritre astu śaktiryūyaṁ pāta svastibhiḥ sadā naḥ ||
7.22.1a pibā somamindra mandatu tvā yaṁ te suṣāva haryaśvādriḥ |
7.22.1c soturbāhubhyāṁ suyato nārvā ||
7.22.2a yaste mado yujyaścārurasti yena vṛtrāṇi haryaśva haṁsi |
7.22.2c sa tvāmindra prabhūvaso mamattu ||
7.22.3a bodhā su me maghavanvācamemāṁ yāṁ te vasiṣṭho arcati praśastim |
7.22.3c imā brahma sadhamāde juṣasva ||
7.22.4a śrudhī havaṁ vipipānasyādrerbodhā viprasyārcato manīṣām |
7.22.4c kṛṣvā duvāṁsyantamā sacemā ||
7.22.5a na te giro api mṛṣye turasya na suṣṭutimasuryasya vidvān |
7.22.5c sadā te nāma svayaśo vivakmi ||
7.22.6a bhūri hi te savanā mānuṣeṣu bhūri manīṣī havate tvāmit |
7.22.6c māre asmanmaghavañjyokkaḥ ||
7.22.7a tubhyedimā savanā śūra viśvā tubhyaṁ brahmāṇi vardhanā kṛṇomi |
7.22.7c tvaṁ nṛbhirhavyo viśvadhāsi ||
7.22.8a nū cinnu te manyamānasya dasmodaśnuvanti mahimānamugra |
7.22.8c na vīryamindra te na rādhaḥ ||
7.22.9a ye ca pūrva ṛṣayo ye ca nūtnā indra brahmāṇi janayanta viprāḥ |
7.22.9c asme te santu sakhyā śivāni yūyaṁ pāta svastibhiḥ sadā naḥ ||
7.23.1a udu brahmāṇyairata śravasyendraṁ samarye mahayā vasiṣṭha |
7.23.1c ā yo viśvāni śavasā tatānopaśrotā ma īvato vacāṁsi ||
7.23.2a ayāmi ghoṣa indra devajāmirirajyanta yacchurudho vivāci |
7.23.2c nahi svamāyuścikite janeṣu tānīdaṁhāṁsyati parṣyasmān ||
7.23.3a yuje rathaṁ gaveṣaṇaṁ haribhyāmupa brahmāṇi jujuṣāṇamasthuḥ |
7.23.3c vi bādhiṣṭa sya rodasī mahitvendro vṛtrāṇyapratī jaghanvān ||
7.23.4a āpaścitpipyuḥ staryo na gāvo nakṣannṛtaṁ jaritārasta indra |
7.23.4c yāhi vāyurna niyuto no acchā tvaṁ hi dhībhirdayase vi vājān ||
7.23.5a te tvā madā indra mādayantu śuṣmiṇaṁ tuvirādhasaṁ jaritre |
7.23.5c eko devatrā dayase hi martānasmiñchūra savane mādayasva ||
7.23.6a evedindraṁ vṛṣaṇaṁ vajrabāhuṁ vasiṣṭhāso abhyarcantyarkaiḥ |
7.23.6c sa naḥ stuto vīravaddhātu gomadyūyaṁ pāta svastibhiḥ sadā naḥ ||
7.24.1a yoniṣṭa indra sadane akāri tamā nṛbhiḥ puruhūta pra yāhi |
7.24.1c aso yathā no'vitā vṛdhe ca dado vasūni mamadaśca somaiḥ ||
7.24.2a gṛbhītaṁ te mana indra dvibarhāḥ sutaḥ somaḥ pariṣiktā madhūni |
7.24.2c visṛṣṭadhenā bharate suvṛktiriyamindraṁ johuvatī manīṣā ||
7.24.3a ā no diva ā pṛthivyā ṛjīṣinnidaṁ barhiḥ somapeyāya yāhi |
7.24.3c vahantu tvā harayo madryañcamāṅgūṣamacchā tavasaṁ madāya ||
7.24.4a ā no viśvābhirūtibhiḥ sajoṣā brahma juṣāṇo haryaśva yāhi |
7.24.4c varīvṛjatsthavirebhiḥ suśiprāsme dadhadvṛṣaṇaṁ śuṣmamindra ||
7.24.5a eṣa stomo maha ugrāya vāhe dhurīvātyo na vājayannadhāyi |
7.24.5c indra tvāyamarka īṭṭe vasūnāṁ divīva dyāmadhi naḥ śromataṁ dhāḥ ||
7.24.6a evā na indra vāryasya pūrdhi pra te mahīṁ sumatiṁ vevidāma |
7.24.6c iṣaṁ pinva maghavadbhyaḥ suvīrāṁ yūyaṁ pāta svastibhiḥ sadā naḥ ||
7.25.1a ā te maha indrotyugra samanyavo yatsamaranta senāḥ |
7.25.1c patāti didyunnaryasya bāhvormā te mano viṣvadryagvi cārīt ||
7.25.2a ni durga indra śnathihyamitrānabhi ye no martāso amanti |
7.25.2c āre taṁ śaṁsaṁ kṛṇuhi ninitsorā no bhara saṁbharaṇaṁ vasūnām ||
7.25.3a śataṁ te śiprinnūtayaḥ sudāse sahasraṁ śaṁsā uta rātirastu |
7.25.3c jahi vadharvanuṣo martyasyāsme dyumnamadhi ratnaṁ ca dhehi ||
7.25.4a tvāvato hīndra kratve asmi tvāvato'vituḥ śūra rātau |
7.25.4c viśvedahāni taviṣīva ugram̐ okaḥ kṛṇuṣva harivo na mardhīḥ ||
7.25.5a kutsā ete haryaśvāya śūṣamindre saho devajūtamiyānāḥ |
7.25.5c satrā kṛdhi suhanā śūra vṛtrā vayaṁ tarutrāḥ sanuyāma vājam ||
7.25.6a evā na indra vāryasya pūrdhi pra te mahīṁ sumatiṁ vevidāma |
7.25.6c iṣaṁ pinva maghavadbhyaḥ suvīrāṁ yūyaṁ pāta svastibhiḥ sadā naḥ ||
7.26.1a na soma indramasuto mamāda nābrahmāṇo maghavānaṁ sutāsaḥ |
7.26.1c tasmā ukthaṁ janaye yajjujoṣannṛvannavīyaḥ śṛṇavadyathā naḥ ||
7.26.2a ukthaükthe soma indraṁ mamāda nīthenīthe maghavānaṁ sutāsaḥ |
7.26.2c yadīṁ sabādhaḥ pitaraṁ na putrāḥ samānadakṣā avase havante ||
7.26.3a cakāra tā kṛṇavannūnamanyā yāni bruvanti vedhasaḥ suteṣu |
7.26.3c janīriva patirekaḥ samāno ni māmṛje pura indraḥ su sarvāḥ ||
7.26.4a evā tamāhuruta śṛṇva indra eko vibhaktā taraṇirmaghānām |
7.26.4c mithastura ūtayo yasya pūrvīrasme bhadrāṇi saścata priyāṇi ||
7.26.5a evā vasiṣṭha indramūtaye nṝnkṛṣṭīnāṁ vṛṣabhaṁ sute gṛṇāti |
7.26.5c sahasriṇa upa no māhi vājānyūyaṁ pāta svastibhiḥ sadā naḥ ||
7.27.1a indraṁ naro nemadhitā havante yatpāryā yunajate dhiyastāḥ |
7.27.1c śūro nṛṣātā śavasaścakāna ā gomati vraje bhajā tvaṁ naḥ ||
7.27.2a ya indra śuṣmo maghavante asti śikṣā sakhibhyaḥ puruhūta nṛbhyaḥ |
7.27.2c tvaṁ hi dṛḻhā maghavanvicetā apā vṛdhi parivṛtaṁ na rādhaḥ ||
7.27.3a indro rājā jagataścarṣaṇīnāmadhi kṣami viṣurūpaṁ yadasti |
7.27.3c tato dadāti dāśuṣe vasūni codadrādha upastutaścidarvāk ||
7.27.4a nū cinna indro maghavā sahūtī dāno vājaṁ ni yamate na ūtī |
7.27.4c anūnā yasya dakṣiṇā pīpāya vāmaṁ nṛbhyo abhivītā sakhibhyaḥ ||
7.27.5a nū indra rāye varivaskṛdhī na ā te mano vavṛtyāma maghāya |
7.27.5c gomadaśvāvadrathavadvyanto yūyaṁ pāta svastibhiḥ sadā naḥ ||
7.28.1a brahmā ṇa indropa yāhi vidvānarvāñcaste harayaḥ santu yuktāḥ |
7.28.1c viśve ciddhi tvā vihavanta martā asmākamicchṛṇuhi viśvaminva ||
7.28.2a havaṁ ta indra mahimā vyānaḍbrahma yatpāsi śavasinnṛṣīṇām |
7.28.2c ā yadvajraṁ dadhiṣe hasta ugra ghoraḥ sankratvā janiṣṭhā aṣāḻhaḥ ||
7.28.3a tava praṇītīndra johuvānāntsaṁ yannṝnna rodasī ninetha |
7.28.3c mahe kṣatrāya śavase hi jajñe'tūtujiṁ cittūtujiraśiśnat ||
7.28.4a ebhirna indrāhabhirdaśasya durmitrāso hi kṣitayaḥ pavante |
7.28.4c prati yaccaṣṭe anṛtamanenā ava dvitā varuṇo māyī naḥ sāt ||
7.28.5a vocemedindraṁ maghavānamenaṁ maho rāyo rādhaso yaddadannaḥ |
7.28.5c yo arcato brahmakṛtimaviṣṭho yūyaṁ pāta svastibhiḥ sadā naḥ ||
7.29.1a ayaṁ soma indra tubhyaṁ sunva ā tu pra yāhi harivastadokāḥ |
7.29.1c pibā tvasya suṣutasya cārordado maghāni maghavanniyānaḥ ||
7.29.2a brahmanvīra brahmakṛtiṁ juṣāṇo'rvācīno haribhiryāhi tūyam |
7.29.2c asminnū ṣu savane mādayasvopa brahmāṇi śṛṇava imā naḥ ||
7.29.3a kā te astyaraṁkṛtiḥ sūktaiḥ kadā nūnaṁ te maghavandāśema |
7.29.3c viśvā matīrā tatane tvāyādhā ma indra śṛṇavo havemā ||
7.29.4a uto ghā te puruṣyā idāsanyeṣāṁ pūrveṣāmaśṛṇorṛṣīṇām |
7.29.4c adhāhaṁ tvā maghavañjohavīmi tvaṁ na indrāsi pramatiḥ piteva ||
7.29.5a vocemedindraṁ maghavānamenaṁ maho rāyo rādhaso yaddadannaḥ |
7.29.5c yo arcato brahmakṛtimaviṣṭho yūyaṁ pāta svastibhiḥ sadā naḥ ||
7.30.1a ā no deva śavasā yāhi śuṣminbhavā vṛdha indra rāyo asya |
7.30.1c mahe nṛmṇāya nṛpate suvajra mahi kṣatrāya pauṁsyāya śūra ||
7.30.2a havanta u tvā havyaṁ vivāci tanūṣu śūrāḥ sūryasya sātau |
7.30.2c tvaṁ viśveṣu senyo janeṣu tvaṁ vṛtrāṇi randhayā suhantu ||
7.30.3a ahā yadindra sudinā vyucchāndadho yatketumupamaṁ samatsu |
7.30.3c nyagniḥ sīdadasuro na hotā huvāno atra subhagāya devān ||
7.30.4a vayaṁ te ta indra ye ca deva stavanta śūra dadato maghāni |
7.30.4c yacchā sūribhya upamaṁ varūthaṁ svābhuvo jaraṇāmaśnavanta ||
7.30.5a vocemedindraṁ maghavānamenaṁ maho rāyo rādhaso yaddadannaḥ |
7.30.5c yo arcato brahmakṛtimaviṣṭho yūyaṁ pāta svastibhiḥ sadā naḥ ||
7.31.1a pra va indrāya mādanaṁ haryaśvāya gāyata |
7.31.1c sakhāyaḥ somapāvne ||
7.31.2a śaṁsedukthaṁ sudānava uta dyukṣaṁ yathā naraḥ |
7.31.2c cakṛmā satyarādhase ||
7.31.3a tvaṁ na indra vājayustvaṁ gavyuḥ śatakrato |
7.31.3c tvaṁ hiraṇyayurvaso ||
7.31.4a vayamindra tvāyavo'bhi pra ṇonumo vṛṣan |
7.31.4c viddhī tvasya no vaso ||
7.31.5a mā no nide ca vaktave'ryo randhīrarāvṇe |
7.31.5c tve api kraturmama ||
7.31.6a tvaṁ varmāsi saprathaḥ puroyodhaśca vṛtrahan |
7.31.6c tvayā prati bruve yujā ||
7.31.7a mahām̐ utāsi yasya te'nu svadhāvarī sahaḥ |
7.31.7c mamnāte indra rodasī ||
7.31.8a taṁ tvā marutvatī pari bhuvadvāṇī sayāvarī |
7.31.8c nakṣamāṇā saha dyubhiḥ ||
7.31.9a ūrdhvāsastvānvindavo bhuvandasmamupa dyavi |
7.31.9c saṁ te namanta kṛṣṭayaḥ ||
7.31.10a pra vo mahe mahivṛdhe bharadhvaṁ pracetase pra sumatiṁ kṛṇudhvam |
7.31.10c viśaḥ pūrvīḥ pra carā carṣaṇiprāḥ ||
7.31.11a uruvyacase mahine suvṛktimindrāya brahma janayanta viprāḥ |
7.31.11c tasya vratāni na minanti dhīrāḥ ||
7.31.12a indraṁ vāṇīranuttamanyumeva satrā rājānaṁ dadhire sahadhyai |
7.31.12c haryaśvāya barhayā samāpīn ||
7.32.1a mo ṣu tvā vāghataścanāre asmanni rīraman |
7.32.1c ārāttāccitsadhamādaṁ na ā gahīha vā sannupa śrudhi ||
7.32.2a ime hi te brahmakṛtaḥ sute sacā madhau na makṣa āsate |
7.32.2c indre kāmaṁ jaritāro vasūyavo rathe na pādamā dadhuḥ ||
7.32.3 rāyaskāmo vajrahastaṁ sudakṣiṇaṁ putro na pitaraṁ huve ||
rāyaḥ-kāmaḥ | vajra-hastam | su-dakṣiṇam | putraḥ | na | pitaram | huve ||7.32.3||
ime | indrāya | sunvire | somāsaḥ | dadhi-āśiraḥ |
tān | ā | madāya | vajra-hasta | pītaye | hari-bhyām | yāhi | okaḥ | ā ||7.32.4||
śravat | śrut-karṇaḥ | īyate | vasūnām | nu | cit | naḥ | mardhiṣat | giraḥ |
sadyaḥ | cit | yaḥ | sahasrāṇi | śatā | dadat | nakiḥ | ditsantam | ā | minat ||7.32.5||
saḥ | vīraḥ | aprati-skutaḥ | indreṇa | śūśuve | nṛ-bhiḥ |
yaḥ | te | gabhīrā | savanāni | vṛtra-han | sunoti | ā | ca | dhāvati ||7.32.6||
bhava | varūtham | magha-van | maghonām | yat | sam-ajāsi | śardhataḥ |
vi | tvā-hatasya | vedanam | bhajemahi | ā | duḥ-naśaḥ | bhara | gayam ||7.32.7||
sunota | soma-pāvne | somam | indrāya | vajriṇe |
pacata | paktīḥ | avase | kṛṇudhvam | it | pṛṇan | it | pṛṇate | mayaḥ ||7.32.8||
mā | sredhata | sominaḥ | dakṣata | mahe | kṛṇudhvam | rāye | ā-tuje |
taraṇiḥ | it | jayati | kṣeti | puṣyati | na | devāsaḥ | kavatnave ||7.32.9||
nakiḥ | su-dāsaḥ | ratham | pari | āsa | na | rīramat |
indraḥ | yasya | avitā | yasya | marutaḥ | gamat | saḥ | go-mati | vraje ||7.32.10||
gamat | vājam | vājayan | indra | martyaḥ | yasya | tvam | avitā | bhuvaḥ |
asmākam | bodhi | avitā | rathānām | asmākam | śūra | nṛṇām ||7.32.11||
ut | it | nu | asya | ricyate | aṁśaḥ | dhanam | na | jigyuṣaḥ |
yaḥ | indraḥ | hari-vān | na | dabhanti | tam | ripaḥ | dakṣam | dadhāti | somini ||7.32.12||
mantram | akharvam | su-dhitam | su-peśasam | dadhāta | yajñiyeṣu | ā |
pūrvīḥ | cana | pra-sitayaḥ | taranti | tam | yaḥ | indre | karmaṇā | bhuvat ||7.32.13||
kaḥ | tam | indra | tvā-vasum | ā | martyaḥ | dadharṣati |
śraddhā | it | te | magha-van | pārye | divi | vājī | vājam | sisāsati ||7.32.14||
maghonaḥ | sma | vṛtra-hatyeṣu | codaya | ye | dadati | priyā | vasu |
tava | pra-nītī | hari-aśva | sūri-bhiḥ | viśvā | tarema | duḥ-itā ||7.32.15||
tava | it | indra | avamam | vasu | tvam | puṣyasi | madhyamam |
satrā | viśvasya | paramasya | rājasi | nakiḥ | tvā | goṣu | vṛṇvate ||7.32.16||
tvam | viśvasya | dhana-dāḥ | asi | śrutaḥ | ye | īm | bhavanti | ājayaḥ |
tava | ayam | viśvaḥ | puru-hūta | pārthivaḥ | avasyuḥ | nāma | bhikṣate ||7.32.17||
yat | indra | yāvataḥ | tvam | etāvat | aham | īśīya |
stotāram | it | didhiṣeya | radavaso iti rada-vaso | na | pāpa-tvāya | rāsīya ||7.32.18||
śikṣeyam | it | maha-yate | dive-dive | rāyaḥ | ā | kuhacit-vide |
nahi | tvat | anyat | magha-van | naḥ | āpyam | vasyaḥ | asti | pitā | cana ||7.32.19||
taraṇiḥ | it | sisāsati | vājam | puram-dhyā | yujā |
ā | vaḥ | indram | puru-hūtam | name | girā | nemim | taṣṭā-iva | su-drvam ||7.32.20||
na | duḥ-stutī | martyaḥ | vindate | vasu | na | sredhantam | rayiḥ | naśat |
su-śaktiḥ | it | magha-van | tubhyam | mā-vate | deṣṇam | yat | pārye | divi ||7.32.21||
abhi | tvā | śūra | nonumaḥ | adugdhāḥ-iva | dhenavaḥ |
īśānam | asya | jagataḥ | svaḥ-dṛśam | īśānam | indra | tasthuṣaḥ ||7.32.22||
na | tvā-vān | anyaḥ | divyaḥ | na | pārthivaḥ | na | jātaḥ | na | janiṣyate |
aśva-yantaḥ | magha-van | indra | vājinaḥ | gavyantaḥ | tvā | havāmahe ||7.32.23||
abhi | sataḥ | tat | ā | bhara | indra | jyāyaḥ | kanīyasaḥ |
puru-vasuḥ | hi | magha-van | sanāt | asi | bhare-bhare | ca | havyaḥ ||7.32.24||
parā | nudasva | magha-van | amitrān | su-vedā | naḥ | vasu | kṛdhi |
asmākam | bodhi | avitā | mahā-dhane | bhava | vṛdhaḥ | sakhīnām ||7.32.25||
indra | kratum | naḥ | ā | bhara | pitā | putrebhyaḥ | yathā |
śikṣa | naḥ | asmin | puru-hūta | yāmani | jīvāḥ | jyotiḥ | aśīmahi ||7.32.26||
mā | naḥ | ajñātāḥ | vṛjanāḥ | duḥ-ādhyaḥ | mā | aśivāsaḥ | ava | kramuḥ |
tvayā | vayam | pra-vataḥ | śaśvatīḥ | apaḥ | ati | śūra | tarāmasi ||7.32.27||
śvityañcaḥ | mā | dakṣiṇataḥ-kapardāḥ | dhiyam-jinvāsaḥ | abhi | hi | pra-manduḥ |
ut-tiṣṭhan | voce | pari | barhiṣaḥ | nṝn | na | me | dūrāt | avitave | vasiṣṭhāḥ ||7.33.1||
dūrāt | indram | anayan | ā | sutena | tiraḥ | vaiśantam | ati | pāntam | ugram |
pāśa-dyumnasya | vāyatasya | somāt | sutāt | indraḥ | avṛṇīta | vasiṣṭhān ||7.33.2||
eva | it | nu | kam | sindhum | ebhiḥ | tatāra | eva | it | nu | kam | bhedam | ebhiḥ | jaghāna |
eva | it | nu | kam | dāśa-rājñe | su-dāsam | pra | āvat | indraḥ | brahmaṇā | vaḥ | vasiṣṭhāḥ ||7.33.3||
juṣṭī | naraḥ | brahmaṇā | vaḥ | pitṝṇām | akṣam | avyayam | na | kila | riṣātha |
yat | śakvarīṣu | bṛhatā | raveṇa | indre | śuṣmam | adadhāta | vasiṣṭhāḥ ||7.33.4||
ut | dyām-iva | it | tṛṣṇa-jaḥ | nāthitāsaḥ | adīdhayuḥ | dāśa-rājñe | vṛtāsaḥ |
vasiṣṭhasya | stuvataḥ | indraḥ | aśrot | urum | tṛtsu-bhyaḥ | akṛṇot | ūm̐ iti | lokam ||7.33.5||
daṇḍāḥ-iva | it | go-ajanāsaḥ | āsan | pari-chinnāḥ | bharatāḥ | arbhakāsaḥ |
abhavat | ca | puraḥ-etā | vasiṣṭhaḥ | āt | it | tṛtsūnām | viśaḥ | aprathanta ||7.33.6||
trayaḥ | kṛṇvanti | bhuvaneṣu | retaḥ | tisraḥ | pra-jāḥ | āryāḥ | jyotiḥ-agrāḥ |
trayaḥ | gharmāsaḥ | uṣasam | sacante | sarvān | it | tān | anu | viduḥ | vasiṣṭhāḥ ||7.33.7||
sūryasya-iva | vakṣathaḥ | jyotiḥ | eṣām | samudrasya-iva | mahimā | gabhīraḥ |
vātasya-iva | pra-javaḥ | na | anyena | stomaḥ | vasiṣṭhāḥ | anu-etave | vaḥ ||7.33.8||
te | it | niṇyam | hṛdayasya | pra-ketaiḥ | sahasra-valśam | abhi | sam | caranti |
yamena | tatam | pari-dhim | vayantaḥ | apsarasaḥ | upa | seduḥ | vasiṣṭhāḥ ||7.33.9||
vi-dyutaḥ | jyotiḥ | pari | sam-jihānam | mitrāvaruṇā | yat | apaśyatām | tvā |
tat | te | janma | uta | ekam | vasiṣṭha | agastyaḥ | yat | tvā | viśaḥ | ā-jabhāra ||7.33.10||
uta | asi | maitrāvaruṇaḥ | vasiṣṭha | urvaśyāḥ | brahman | manasaḥ | adhi | jātaḥ |
drapsam | skannam | brahmaṇā | daivyena | viśve | devāḥ | puṣkare | tvā | adadanta ||7.33.11||
saḥ | pra-ketaḥ | ubhayasya | pra-vidvān | sahasra-dānaḥ | uta | vā | sa-dānaḥ |
yamena | tatam | pari-dhim | vayiṣyan | apsarasaḥ | pari | jajñe | vasiṣṭhaḥ ||7.33.12||
satre | ha | jātau | iṣitā | namaḥ-bhiḥ | kumbhe | retaḥ | sisicatuḥ | samānam |
tataḥ | ha | mānaḥ | ut | iyāya | madhyāt | tataḥ | jātam | ṛṣim | āhuḥ | vasiṣṭham ||7.33.13||
uktha-bhṛtam | sāma-bhṛtam | bibharti | grāvāṇam | bibhrat | pra | vadāti | agre |
upa | enam | ādhvam | su-manasyamānāḥ | ā | vaḥ | gacchāti | pra-tṛdaḥ | vasiṣṭhaḥ ||7.33.14||
7.34.2 viduḥ pṛthivyā divo janitraṁ śṛṇvantyāpo adha kṣarantīḥ ||
viduḥ | pṛthivyāḥ | divaḥ | janitram | śṛṇvanti | āpaḥ | adha | kṣarantīḥ ||7.34.2||
7.34.4 ā dhūrṣvasmai dadhātāśvānindro na vajrī hiraṇyabāhuḥ ||
ā | dhūḥ-su | asmai | dadhāta | aśvān | indraḥ | na | vajrī | hiraṇya-bāhuḥ ||7.34.4||
7.34.6 tmanā samatsu hinota yajñaṁ dadhāta ketuṁ janāya vīram ||
tmanā | samat-su | hinota | yajñam | dadhāta | ketum | janāya | vīram ||7.34.6||
7.34.8 hvayāmi devām̐ ayāturagne sādhannṛtena dhiyaṁ dadhāmi ||
hvayāmi | devān | ayātuḥ | agne | sādhan | ṛtena | dhiyam | dadhāmi ||7.34.8||
7.34.10 ā caṣṭa āsāṁ pātho nadīnāṁ varuṇa ugraḥ sahasracakṣāḥ ||
ā | caṣṭe | āsām | pāthaḥ | nadīnām | varuṇaḥ | ugraḥ | sahasra-cakṣāḥ ||7.34.10||
7.34.12 aviṣṭo asmānviśvāsu vikṣvadyuṁ kṛṇota śaṁsaṁ ninitsoḥ ||
aviṣṭo iti | asmān | viśvāsu | vikṣu | adyum | kṛṇota | śaṁsam | ninitsoḥ ||7.34.12||
7.34.14 avīnno agnirhavyānnamobhiḥ preṣṭho asmā adhāyi stomaḥ ||
avīt | naḥ | agniḥ | havya-at | namaḥ-bhiḥ | preṣṭhaḥ | asmai | adhāyi | stomaḥ ||7.34.14||
7.34.16 abjāmukthairahiṁ gṛṇīṣe budhne nadīnāṁ rajaḥsu ṣīdan ||
ap-jām | ukthaiḥ | ahim | gṛṇīṣe | budhne | nadīnām | rajaḥ-su | sīdan ||7.34.16||
7.34.18 uta na eṣu nṛṣu śravo dhuḥ pra rāye yantu śardhanto aryaḥ ||
uta | naḥ | eṣu | nṛṣu | śravaḥ | dhuḥ | pra | rāye | yantu | śardhantaḥ | aryaḥ ||7.34.18||
7.34.20 ā yannaḥ patnīrgamantyacchā tvaṣṭā supāṇirdadhātu vīrān ||
ā | yat | naḥ | patnīḥ | gamanti | accha | tvaṣṭā | su-pāṇiḥ | dadhātu | vīrān ||7.34.20||
7.34.22a tā no rāsanrātiṣāco vasūnyā rodasī varuṇānī śṛṇotu |
7.34.22c varūtrībhiḥ suśaraṇo no astu tvaṣṭā sudatro vi dadhātu rāyaḥ ||
7.34.23a tanno rāyaḥ parvatāstanna āpastadrātiṣāca oṣadhīruta dyauḥ |
7.34.23c vanaspatibhiḥ pṛthivī sajoṣā ubhe rodasī pari pāsato naḥ ||
7.34.24a anu tadurvī rodasī jihātāmanu dyukṣo varuṇa indrasakhā |
7.34.24c anu viśve maruto ye sahāso rāyaḥ syāma dharuṇaṁ dhiyadhyai ||
7.34.25a tanna indro varuṇo mitro agnirāpa oṣadhīrvanino juṣanta |
7.34.25c śarmantsyāma marutāmupasthe yūyaṁ pāta svastibhiḥ sadā naḥ ||
7.35.1a śaṁ na indrāgnī bhavatāmavobhiḥ śaṁ na indrāvaruṇā rātahavyā |
7.35.1c śamindrāsomā suvitāya śaṁ yoḥ śaṁ na indrāpūṣaṇā vājasātau ||
7.35.2a śaṁ no bhagaḥ śamu naḥ śaṁso astu śaṁ naḥ puraṁdhiḥ śamu santu rāyaḥ |
7.35.2c śaṁ naḥ satyasya suyamasya śaṁsaḥ śaṁ no aryamā purujāto astu ||
7.35.3a śaṁ no dhātā śamu dhartā no astu śaṁ na urūcī bhavatu svadhābhiḥ |
7.35.3c śaṁ rodasī bṛhatī śaṁ no adriḥ śaṁ no devānāṁ suhavāni santu ||
7.35.4a śaṁ no agnirjyotiranīko astu śaṁ no mitrāvaruṇāvaśvinā śam |
7.35.4c śaṁ naḥ sukṛtāṁ sukṛtāni santu śaṁ na iṣiro abhi vātu vātaḥ ||
7.35.5a śaṁ no dyāvāpṛthivī pūrvahūtau śamantarikṣaṁ dṛśaye no astu |
7.35.5c śaṁ na oṣadhīrvanino bhavantu śaṁ no rajasaspatirastu jiṣṇuḥ ||
7.35.6a śaṁ na indro vasubhirdevo astu śamādityebhirvaruṇaḥ suśaṁsaḥ |
7.35.6c śaṁ no rudro rudrebhirjalāṣaḥ śaṁ nastvaṣṭā gnābhiriha śṛṇotu ||
7.35.7a śaṁ naḥ somo bhavatu brahma śaṁ naḥ śaṁ no grāvāṇaḥ śamu santu yajñāḥ |
7.35.7c śaṁ naḥ svarūṇāṁ mitayo bhavantu śaṁ naḥ prasvaḥ śamvastu vediḥ ||
7.35.8a śaṁ naḥ sūrya urucakṣā udetu śaṁ naścatasraḥ pradiśo bhavantu |
7.35.8c śaṁ naḥ parvatā dhruvayo bhavantu śaṁ naḥ sindhavaḥ śamu santvāpaḥ ||
7.35.9a śaṁ no aditirbhavatu vratebhiḥ śaṁ no bhavantu marutaḥ svarkāḥ |
7.35.9c śaṁ no viṣṇuḥ śamu pūṣā no astu śaṁ no bhavitraṁ śamvastu vāyuḥ ||
7.35.10a śaṁ no devaḥ savitā trāyamāṇaḥ śaṁ no bhavantūṣaso vibhātīḥ |
7.35.10c śaṁ naḥ parjanyo bhavatu prajābhyaḥ śaṁ naḥ kṣetrasya patirastu śaṁbhuḥ ||
7.35.11a śaṁ no devā viśvadevā bhavantu śaṁ sarasvatī saha dhībhirastu |
7.35.11c śamabhiṣācaḥ śamu rātiṣācaḥ śaṁ no divyāḥ pārthivāḥ śaṁ no apyāḥ ||
7.35.12a śaṁ naḥ satyasya patayo bhavantu śaṁ no arvantaḥ śamu santu gāvaḥ |
7.35.12c śaṁ na ṛbhavaḥ sukṛtaḥ suhastāḥ śaṁ no bhavantu pitaro haveṣu ||
7.35.13a śaṁ no aja ekapāddevo astu śaṁ no'hirbudhnyaḥ śaṁ samudraḥ |
7.35.13c śaṁ no apāṁ napātperurastu śaṁ naḥ pṛśnirbhavatu devagopā ||
7.35.14a ādityā rudrā vasavo juṣantedaṁ brahma kriyamāṇaṁ navīyaḥ |
7.35.14c śṛṇvantu no divyāḥ pārthivāso gojātā uta ye yajñiyāsaḥ ||
7.35.15a ye devānāṁ yajñiyā yajñiyānāṁ manoryajatrā amṛtā ṛtajñāḥ |
7.35.15c te no rāsantāmurugāyamadya yūyaṁ pāta svastibhiḥ sadā naḥ ||
7.36.1a pra brahmaitu sadanādṛtasya vi raśmibhiḥ sasṛje sūryo gāḥ |
7.36.1c vi sānunā pṛthivī sasra urvī pṛthu pratīkamadhyedhe agniḥ ||
7.36.2a imāṁ vāṁ mitrāvaruṇā suvṛktimiṣaṁ na kṛṇve asurā navīyaḥ |
7.36.2c ino vāmanyaḥ padavīradabdho janaṁ ca mitro yatati bruvāṇaḥ ||
7.36.3a ā vātasya dhrajato ranta ityā apīpayanta dhenavo na sūdāḥ |
7.36.3c maho divaḥ sadane jāyamāno'cikradadvṛṣabhaḥ sasminnūdhan ||
7.36.4a girā ya etā yunajaddharī ta indra priyā surathā śūra dhāyū |
7.36.4c pra yo manyuṁ ririkṣato minātyā sukratumaryamaṇaṁ vavṛtyām ||
7.36.5a yajante asya sakhyaṁ vayaśca namasvinaḥ sva ṛtasya dhāman |
7.36.5c vi pṛkṣo bābadhe nṛbhiḥ stavāna idaṁ namo rudrāya preṣṭham ||
7.36.6a ā yatsākaṁ yaśaso vāvaśānāḥ sarasvatī saptathī sindhumātā |
7.36.6c yāḥ suṣvayanta sudughāḥ sudhārā abhi svena payasā pīpyānāḥ ||
7.36.7a uta tye no maruto mandasānā dhiyaṁ tokaṁ ca vājino'vantu |
7.36.7c mā naḥ pari khyadakṣarā carantyavīvṛdhanyujyaṁ te rayiṁ naḥ ||
7.36.8a pra vo mahīmaramatiṁ kṛṇudhvaṁ pra pūṣaṇaṁ vidathyaṁ na vīram |
7.36.8c bhagaṁ dhiyo'vitāraṁ no asyāḥ sātau vājaṁ rātiṣācaṁ puraṁdhim ||
7.36.9a acchāyaṁ vo marutaḥ śloka etvacchā viṣṇuṁ niṣiktapāmavobhiḥ |
7.36.9c uta prajāyai gṛṇate vayo dhuryūyaṁ pāta svastibhiḥ sadā naḥ ||
7.37.1a ā vo vāhiṣṭho vahatu stavadhyai ratho vājā ṛbhukṣaṇo amṛktaḥ |
7.37.1c abhi tripṛṣṭhaiḥ savaneṣu somairmade suśiprā mahabhiḥ pṛṇadhvam ||
7.37.2a yūyaṁ ha ratnaṁ maghavatsu dhattha svardṛśa ṛbhukṣaṇo amṛktam |
7.37.2c saṁ yajñeṣu svadhāvantaḥ pibadhvaṁ vi no rādhāṁsi matibhirdayadhvam ||
7.37.3a uvocitha hi maghavandeṣṇaṁ maho arbhasya vasuno vibhāge |
7.37.3c ubhā te pūrṇā vasunā gabhastī na sūnṛtā ni yamate vasavyā ||
7.37.4a tvamindra svayaśā ṛbhukṣā vājo na sādhurastameṣyṛkvā |
7.37.4c vayaṁ nu te dāśvāṁsaḥ syāma brahma kṛṇvanto harivo vasiṣṭhāḥ ||
7.37.5a sanitāsi pravato dāśuṣe cidyābhirviveṣo haryaśva dhībhiḥ |
7.37.5c vavanmā nu te yujyābhirūtī kadā na indra rāya ā daśasyeḥ ||
7.37.6a vāsayasīva vedhasastvaṁ naḥ kadā na indra vacaso bubodhaḥ |
7.37.6c astaṁ tātyā dhiyā rayiṁ suvīraṁ pṛkṣo no arvā nyuhīta vājī ||
7.37.7a abhi yaṁ devī nirṛtiścidīśe nakṣanta indraṁ śaradaḥ supṛkṣaḥ |
7.37.7c upa tribandhurjaradaṣṭimetyasvaveśaṁ yaṁ kṛṇavanta martāḥ ||
7.37.8a ā no rādhāṁsi savitaḥ stavadhyā ā rāyo yantu parvatasya rātau |
7.37.8c sadā no divyaḥ pāyuḥ siṣaktu yūyaṁ pāta svastibhiḥ sadā naḥ ||
7.38.1a udu ṣya devaḥ savitā yayāma hiraṇyayīmamatiṁ yāmaśiśret |
7.38.1c nūnaṁ bhago havyo mānuṣebhirvi yo ratnā purūvasurdadhāti ||
7.38.2a udu tiṣṭha savitaḥ śrudhyasya hiraṇyapāṇe prabhṛtāvṛtasya |
7.38.2c vyurvīṁ pṛthvīmamatiṁ sṛjāna ā nṛbhyo martabhojanaṁ suvānaḥ ||
7.38.3a api ṣṭutaḥ savitā devo astu yamā cidviśve vasavo gṛṇanti |
7.38.3c sa naḥ stomānnamasyaścano dhādviśvebhiḥ pātu pāyubhirni sūrīn ||
7.38.4a abhi yaṁ devyaditirgṛṇāti savaṁ devasya saviturjuṣāṇā |
7.38.4c abhi samrājo varuṇo gṛṇantyabhi mitrāso aryamā sajoṣāḥ ||
7.38.5a abhi ye mitho vanuṣaḥ sapante rātiṁ divo rātiṣācaḥ pṛthivyāḥ |
7.38.5c ahirbudhnya uta naḥ śṛṇotu varūtryekadhenubhirni pātu ||
7.38.6a anu tanno jāspatirmaṁsīṣṭa ratnaṁ devasya savituriyānaḥ |
7.38.6c bhagamugro'vase johavīti bhagamanugro adha yāti ratnam ||
7.38.7a śaṁ no bhavantu vājino haveṣu devatātā mitadravaḥ svarkāḥ |
7.38.7c jambhayanto'hiṁ vṛkaṁ rakṣāṁsi sanemyasmadyuyavannamīvāḥ ||
7.38.8a vājevāje'vata vājino no dhaneṣu viprā amṛtā ṛtajñāḥ |
7.38.8c asya madhvaḥ pibata mādayadhvaṁ tṛptā yāta pathibhirdevayānaiḥ ||
7.39.1a ūrdhvo agniḥ sumatiṁ vasvo aśretpratīcī jūrṇirdevatātimeti |
7.39.1c bhejāte adrī rathyeva panthāmṛtaṁ hotā na iṣito yajāti ||
7.39.2a pra vāvṛje suprayā barhireṣāmā viśpatīva bīriṭa iyāte |
7.39.2c viśāmaktoruṣasaḥ pūrvahūtau vāyuḥ pūṣā svastaye niyutvān ||
7.39.3a jmayā atra vasavo ranta devā urāvantarikṣe marjayanta śubhrāḥ |
7.39.3c arvākpatha urujrayaḥ kṛṇudhvaṁ śrotā dūtasya jagmuṣo no asya ||
7.39.4a te hi yajñeṣu yajñiyāsa ūmāḥ sadhasthaṁ viśve abhi santi devāḥ |
7.39.4c tām̐ adhvara uśato yakṣyagne śruṣṭī bhagaṁ nāsatyā puraṁdhim ||
7.39.5a āgne giro diva ā pṛthivyā mitraṁ vaha varuṇamindramagnim |
7.39.5c āryamaṇamaditiṁ viṣṇumeṣāṁ sarasvatī maruto mādayantām ||
7.39.6a rare havyaṁ matibhiryajñiyānāṁ nakṣatkāmaṁ martyānāmasinvan |
7.39.6c dhātā rayimavidasyaṁ sadāsāṁ sakṣīmahi yujyebhirnu devaiḥ ||
7.39.7a nū rodasī abhiṣṭute vasiṣṭhairṛtāvāno varuṇo mitro agniḥ |
7.39.7c yacchantu candrā upamaṁ no arkaṁ yūyaṁ pāta svastibhiḥ sadā naḥ ||
7.40.1a o śruṣṭirvidathyā sametu prati stomaṁ dadhīmahi turāṇām |
7.40.1c yadadya devaḥ savitā suvāti syāmāsya ratnino vibhāge ||
7.40.2a mitrastanno varuṇo rodasī ca dyubhaktamindro aryamā dadātu |
7.40.2c dideṣṭu devyaditī rekṇo vāyuśca yanniyuvaite bhagaśca ||
7.40.3a sedugro astu marutaḥ sa śuṣmī yaṁ martyaṁ pṛṣadaśvā avātha |
7.40.3c utemagniḥ sarasvatī junanti na tasya rāyaḥ paryetāsti ||
7.40.4a ayaṁ hi netā varuṇa ṛtasya mitro rājāno aryamāpo dhuḥ |
7.40.4c suhavā devyaditiranarvā te no aṁho ati parṣannariṣṭān ||
7.40.5a asya devasya mīḻhuṣo vayā viṣṇoreṣasya prabhṛthe havirbhiḥ |
7.40.5c vide hi rudro rudriyaṁ mahitvaṁ yāsiṣṭaṁ vartiraśvināvirāvat ||
7.40.6a mātra pūṣannāghṛṇa irasyo varūtrī yadrātiṣācaśca rāsan |
7.40.6c mayobhuvo no arvanto ni pāntu vṛṣṭiṁ parijmā vāto dadātu ||
7.40.7a nū rodasī abhiṣṭute vasiṣṭhairṛtāvāno varuṇo mitro agniḥ |
7.40.7c yacchantu candrā upamaṁ no arkaṁ yūyaṁ pāta svastibhiḥ sadā naḥ ||
7.41.1a prātaragniṁ prātarindraṁ havāmahe prātarmitrāvaruṇā prātaraśvinā |
7.41.1c prātarbhagaṁ pūṣaṇaṁ brahmaṇaspatiṁ prātaḥ somamuta rudraṁ huvema ||
7.41.2a prātarjitaṁ bhagamugraṁ huvema vayaṁ putramaditeryo vidhartā |
7.41.2c ādhraścidyaṁ manyamānasturaścidrājā cidyaṁ bhagaṁ bhakṣītyāha ||
7.41.3a bhaga praṇetarbhaga satyarādho bhagemāṁ dhiyamudavā dadannaḥ |
7.41.3c bhaga pra ṇo janaya gobhiraśvairbhaga pra nṛbhirnṛvantaḥ syāma ||
7.41.4a utedānīṁ bhagavantaḥ syāmota prapitva uta madhye ahnām |
7.41.4c utoditā maghavantsūryasya vayaṁ devānāṁ sumatau syāma ||
7.41.5a bhaga eva bhagavām̐ astu devāstena vayaṁ bhagavantaḥ syāma |
7.41.5c taṁ tvā bhaga sarva ijjohavīti sa no bhaga puraetā bhaveha ||
7.41.6a samadhvarāyoṣaso namanta dadhikrāveva śucaye padāya |
7.41.6c arvācīnaṁ vasuvidaṁ bhagaṁ no rathamivāśvā vājina ā vahantu ||
7.41.7a aśvāvatīrgomatīrna uṣāso vīravatīḥ sadamucchantu bhadrāḥ |
7.41.7c ghṛtaṁ duhānā viśvataḥ prapītā yūyaṁ pāta svastibhiḥ sadā naḥ ||
7.42.1a pra brahmāṇo aṅgiraso nakṣanta pra krandanurnabhanyasya vetu |
7.42.1c pra dhenava udapruto navanta yujyātāmadrī adhvarasya peśaḥ ||
7.42.2a sugaste agne sanavitto adhvā yukṣvā sute harito rohitaśca |
7.42.2c ye vā sadmannaruṣā vīravāho huve devānāṁ janimāni sattaḥ ||
7.42.3a samu vo yajñaṁ mahayannamobhiḥ pra hotā mandro ririca upāke |
7.42.3c yajasva su purvaṇīka devānā yajñiyāmaramatiṁ vavṛtyāḥ ||
7.42.4a yadā vīrasya revato duroṇe syonaśīratithirāciketat |
7.42.4c suprīto agniḥ sudhito dama ā sa viśe dāti vāryamiyatyai ||
7.42.5a imaṁ no agne adhvaraṁ juṣasva marutsvindre yaśasaṁ kṛdhī naḥ |
7.42.5c ā naktā barhiḥ sadatāmuṣāsośantā mitrāvaruṇā yajeha ||
7.42.6a evāgniṁ sahasyaṁ vasiṣṭho rāyaskāmo viśvapsnyasya staut |
7.42.6c iṣaṁ rayiṁ paprathadvājamasme yūyaṁ pāta svastibhiḥ sadā naḥ ||
7.43.1a pra vo yajñeṣu devayanto arcandyāvā namobhiḥ pṛthivī iṣadhyai |
7.43.1c yeṣāṁ brahmāṇyasamāni viprā viṣvagviyanti vanino na śākhāḥ ||
7.43.2a pra yajña etu hetvo na saptirudyacchadhvaṁ samanaso ghṛtācīḥ |
7.43.2c stṛṇīta barhiradhvarāya sādhūrdhvā śocīṁṣi devayūnyasthuḥ ||
7.43.3a ā putrāso na mātaraṁ vibhṛtrāḥ sānau devāso barhiṣaḥ sadantu |
7.43.3c ā viśvācī vidathyāmanaktvagne mā no devatātā mṛdhaskaḥ ||
7.43.4a te sīṣapanta joṣamā yajatrā ṛtasya dhārāḥ sudughā duhānāḥ |
7.43.4c jyeṣṭhaṁ vo adya maha ā vasūnāmā gantana samanaso yati ṣṭha ||
7.43.5a evā no agne vikṣvā daśasya tvayā vayaṁ sahasāvannāskrāḥ |
7.43.5c rāyā yujā sadhamādo ariṣṭā yūyaṁ pāta svastibhiḥ sadā naḥ ||
7.44.1a dadhikrāṁ vaḥ prathamamaśvinoṣasamagniṁ samiddhaṁ bhagamūtaye huve |
7.44.1c indraṁ viṣṇuṁ pūṣaṇaṁ brahmaṇaspatimādityāndyāvāpṛthivī apaḥ svaḥ ||
7.44.2a dadhikrāmu namasā bodhayanta udīrāṇā yajñamupaprayantaḥ |
7.44.2c iḻāṁ devīṁ barhiṣi sādayanto'śvinā viprā suhavā huvema ||
7.44.3a dadhikrāvāṇaṁ bubudhāno agnimupa bruva uṣasaṁ sūryaṁ gām |
7.44.3c bradhnaṁ mam̐ścatorvaruṇasya babhruṁ te viśvāsmadduritā yāvayantu ||
7.44.4a dadhikrāvā prathamo vājyarvāgre rathānāṁ bhavati prajānan |
7.44.4c saṁvidāna uṣasā sūryeṇādityebhirvasubhiraṅgirobhiḥ ||
7.44.5a ā no dadhikrāḥ pathyāmanaktvṛtasya panthāmanvetavā u |
7.44.5c śṛṇotu no daivyaṁ śardho agniḥ śṛṇvantu viśve mahiṣā amūrāḥ ||
7.45.1a ā devo yātu savitā suratno'ntarikṣaprā vahamāno aśvaiḥ |
7.45.1c haste dadhāno naryā purūṇi niveśayañca prasuvañca bhūma ||
7.45.2a udasya bāhū śithirā bṛhantā hiraṇyayā divo antām̐ anaṣṭām |
7.45.2c nūnaṁ so asya mahimā paniṣṭa sūraścidasmā anu dādapasyām ||
7.45.3a sa ghā no devaḥ savitā sahāvā sāviṣadvasupatirvasūni |
7.45.3c viśrayamāṇo amatimurūcīṁ martabhojanamadha rāsate naḥ ||
7.45.4a imā giraḥ savitāraṁ sujihvaṁ pūrṇagabhastimīḻate supāṇim |
7.45.4c citraṁ vayo bṛhadasme dadhātu yūyaṁ pāta svastibhiḥ sadā naḥ ||
7.46.1a imā rudrāya sthiradhanvane giraḥ kṣipreṣave devāya svadhāvne |
7.46.1c aṣāḻhāya sahamānāya vedhase tigmāyudhāya bharatā śṛṇotu naḥ ||
7.46.2a sa hi kṣayeṇa kṣamyasya janmanaḥ sāmrājyena divyasya cetati |
7.46.2c avannavantīrupa no duraścarānamīvo rudra jāsu no bhava ||
7.46.3a yā te didyudavasṛṣṭā divaspari kṣmayā carati pari sā vṛṇaktu naḥ |
7.46.3c sahasraṁ te svapivāta bheṣajā mā nastokeṣu tanayeṣu rīriṣaḥ ||
7.46.4a mā no vadhī rudra mā parā dā mā te bhūma prasitau hīḻitasya |
7.46.4c ā no bhaja barhiṣi jīvaśaṁse yūyaṁ pāta svastibhiḥ sadā naḥ ||
7.47.1a āpo yaṁ vaḥ prathamaṁ devayanta indrapānamūrmimakṛṇvateḻaḥ |
7.47.1c taṁ vo vayaṁ śucimaripramadya ghṛtapruṣaṁ madhumantaṁ vanema ||
7.47.2a tamūrmimāpo madhumattamaṁ vo'pāṁ napādavatvāśuhemā |
7.47.2c yasminnindro vasubhirmādayāte tamaśyāma devayanto vo adya ||
7.47.3a śatapavitrāḥ svadhayā madantīrdevīrdevānāmapi yanti pāthaḥ |
7.47.3c tā indrasya na minanti vratāni sindhubhyo havyaṁ ghṛtavajjuhota ||
7.47.4a yāḥ sūryo raśmibhirātatāna yābhya indro aradadgātumūrmim |
7.47.4c te sindhavo varivo dhātanā no yūyaṁ pāta svastibhiḥ sadā naḥ ||
7.48.1a ṛbhukṣaṇo vājā mādayadhvamasme naro maghavānaḥ sutasya |
7.48.1c ā vo'rvācaḥ kratavo na yātāṁ vibhvo rathaṁ naryaṁ vartayantu ||
7.48.2a ṛbhurṛbhubhirabhi vaḥ syāma vibhvo vibhubhiḥ śavasā śavāṁsi |
7.48.2c vājo asmām̐ avatu vājasātāvindreṇa yujā taruṣema vṛtram ||
7.48.3a te ciddhi pūrvīrabhi santi śāsā viśvām̐ arya uparatāti vanvan |
7.48.3c indro vibhvām̐ ṛbhukṣā vājo aryaḥ śatrormithatyā kṛṇavanvi nṛmṇam ||
7.48.4a nū devāso varivaḥ kartanā no bhūta no viśve'vase sajoṣāḥ |
7.48.4c samasme iṣaṁ vasavo dadīranyūyaṁ pāta svastibhiḥ sadā naḥ ||
7.49.1a samudrajyeṣṭhāḥ salilasya madhyātpunānā yantyaniviśamānāḥ |
7.49.1c indro yā vajrī vṛṣabho rarāda tā āpo devīriha māmavantu ||
7.49.2a yā āpo divyā uta vā sravanti khanitrimā uta vā yāḥ svayaṁjāḥ |
7.49.2c samudrārthā yāḥ śucayaḥ pāvakāstā āpo devīriha māmavantu ||
7.49.3a yāsāṁ rājā varuṇo yāti madhye satyānṛte avapaśyañjanānām |
7.49.3c madhuścutaḥ śucayo yāḥ pāvakāstā āpo devīriha māmavantu ||
7.49.4a yāsu rājā varuṇo yāsu somo viśve devā yāsūrjaṁ madanti |
7.49.4c vaiśvānaro yāsvagniḥ praviṣṭastā āpo devīriha māmavantu ||
7.50.1a ā māṁ mitrāvaruṇeha rakṣataṁ kulāyayadviśvayanmā na ā gan |
7.50.1c ajakāvaṁ durdṛśīkaṁ tiro dadhe mā māṁ padyena rapasā vidattsaruḥ ||
7.50.2a yadvijāmanparuṣi vandanaṁ bhuvadaṣṭhīvantau pari kulphau ca dehat |
7.50.2c agniṣṭacchocannapa bādhatāmito mā māṁ padyena rapasā vidattsaruḥ ||
7.50.3a yacchalmalau bhavati yannadīṣu yadoṣadhībhyaḥ pari jāyate viṣam |
7.50.3c viśve devā niritastatsuvantu mā māṁ padyena rapasā vidattsaruḥ ||
7.50.4a yāḥ pravato nivata udvata udanvatīranudakāśca yāḥ |
7.50.4c tā asmabhyaṁ payasā pinvamānāḥ śivā devīraśipadā bhavantu sarvā nadyo aśimidā bhavantu ||
7.51.1a ādityānāmavasā nūtanena sakṣīmahi śarmaṇā śaṁtamena |
7.51.1c anāgāstve adititve turāsa imaṁ yajñaṁ dadhatu śroṣamāṇāḥ ||
7.51.2a ādityāso aditirmādayantāṁ mitro aryamā varuṇo rajiṣṭhāḥ |
7.51.2c asmākaṁ santu bhuvanasya gopāḥ pibantu somamavase no adya ||
7.51.3a ādityā viśve marutaśca viśve devāśca viśva ṛbhavaśca viśve |
7.51.3c indro agniraśvinā tuṣṭuvānā yūyaṁ pāta svastibhiḥ sadā naḥ ||
7.52.1a ādityāso aditayaḥ syāma pūrdevatrā vasavo martyatrā |
7.52.1c sanema mitrāvaruṇā sananto bhavema dyāvāpṛthivī bhavantaḥ ||
7.52.2a mitrastanno varuṇo māmahanta śarma tokāya tanayāya gopāḥ |
7.52.2c mā vo bhujemānyajātameno mā tatkarma vasavo yaccayadhve ||
7.52.3a turaṇyavo'ṅgiraso nakṣanta ratnaṁ devasya savituriyānāḥ |
7.52.3c pitā ca tanno mahānyajatro viśve devāḥ samanaso juṣanta ||
7.53.1a pra dyāvā yajñaiḥ pṛthivī namobhiḥ sabādha īḻe bṛhatī yajatre |
7.53.1c te ciddhi pūrve kavayo gṛṇantaḥ puro mahī dadhire devaputre ||
7.53.2a pra pūrvaje pitarā navyasībhirgīrbhiḥ kṛṇudhvaṁ sadane ṛtasya |
7.53.2c ā no dyāvāpṛthivī daivyena janena yātaṁ mahi vāṁ varūtham ||
7.53.3a uto hi vāṁ ratnadheyāni santi purūṇi dyāvāpṛthivī sudāse |
7.53.3c asme dhattaṁ yadasadaskṛdhoyu yūyaṁ pāta svastibhiḥ sadā naḥ ||
7.54.1a vāstoṣpate prati jānīhyasmāntsvāveśo anamīvo bhavā naḥ |
7.54.1c yattvemahe prati tanno juṣasva śaṁ no bhava dvipade śaṁ catuṣpade ||
7.54.2a vāstoṣpate prataraṇo na edhi gayasphāno gobhiraśvebhirindo |
7.54.2c ajarāsaste sakhye syāma piteva putrānprati no juṣasva ||
7.54.3a vāstoṣpate śagmayā saṁsadā te sakṣīmahi raṇvayā gātumatyā |
7.54.3c pāhi kṣema uta yoge varaṁ no yūyaṁ pāta svastibhiḥ sadā naḥ ||
7.55.1a amīvahā vāstoṣpate viśvā rūpāṇyāviśan |
7.55.1c sakhā suśeva edhi naḥ ||
7.55.2a yadarjuna sārameya dataḥ piśaṅga yacchase |
7.55.2c vīva bhrājanta ṛṣṭaya upa srakveṣu bapsato ni ṣu svapa ||
7.55.3a stenaṁ rāya sārameya taskaraṁ vā punaḥsara |
7.55.3c stotṝnindrasya rāyasi kimasmānducchunāyase ni ṣu svapa ||
7.55.4a tvaṁ sūkarasya dardṛhi tava dardartu sūkaraḥ |
7.55.4c stotṝnindrasya rāyasi kimasmānducchunāyase ni ṣu svapa ||
7.55.5a sastu mātā sastu pitā sastu śvā sastu viśpatiḥ |
7.55.5c sasantu sarve jñātayaḥ sastvayamabhito janaḥ ||
7.55.6a ya āste yaśca carati yaśca paśyati no janaḥ |
7.55.6c teṣāṁ saṁ hanmo akṣāṇi yathedaṁ harmyaṁ tathā ||
7.55.7a sahasraśṛṅgo vṛṣabho yaḥ samudrādudācarat |
7.55.7c tenā sahasyenā vayaṁ ni janāntsvāpayāmasi ||
7.55.8a proṣṭheśayā vahyeśayā nārīryāstalpaśīvarīḥ |
7.55.8c striyo yāḥ puṇyagandhāstāḥ sarvāḥ svāpayāmasi ||
7.56.1a ka īṁ vyaktā naraḥ sanīḻā rudrasya maryā adha svaśvāḥ ||
ke | īm | vi-aktāḥ | naraḥ | sa-nīḻāḥ | rudrasya | maryāḥ | adha | su-aśvāḥ ||7.56.1||
7.56.3a abhi svapūbhirmitho vapanta vātasvanasaḥ śyenā aspṛdhran ||
abhi | sva-pūbhiḥ | mithaḥ | vapanta | vāta-svanasaḥ | śyenāḥ | aspṛdhran ||7.56.3||
7.56.5a sā viṭ suvīrā marudbhirastu sanātsahantī puṣyantī nṛmṇam ||
sā | viṭ | su-vīrā | marut-bhiḥ | astu | sanāt | sahantī | puṣyantī | nṛmṇam ||7.56.5||
7.56.7a ugraṁ va ojaḥ sthirā śavāṁsyadhā marudbhirgaṇastuviṣmān ||
ugram | vaḥ | ojaḥ | sthirā | śavāṁsi | adha | marut-bhiḥ | gaṇaḥ | tuviṣmān ||7.56.7||
7.56.9a sanemyasmadyuyota didyuṁ mā vo durmatiriha praṇaṅnaḥ ||
sanemi | asmat | yuyota | didyum | mā | vaḥ | duḥ-matiḥ | iha | praṇak | naḥ ||7.56.9||
7.56.11a svāyudhāsa iṣmiṇaḥ suniṣkā uta svayaṁ tanvaḥ śumbhamānāḥ ||
su-āyudhāsaḥ | iṣmiṇaḥ | su-niṣkāḥ | uta | svayam | tanvaḥ | śumbhamānāḥ ||7.56.11||
śucī | vaḥ | havyā | marutaḥ | śucīnām | śucim | hinomi | adhvaram | śuci-bhyaḥ |
ṛtena | satyam | ṛta-sāpaḥ | āyan | śuci-janmānaḥ | śucayaḥ | pāvakāḥ ||7.56.12||
aṁseṣu | ā | marutaḥ | khādayaḥ | vaḥ | vakṣaḥ-su | rukmāḥ | upa-śiśriyāṇāḥ |
vi | vi-dyutaḥ | na | vṛṣṭi-bhiḥ | rucānāḥ | anu | svadhām | āyudhaiḥ | yacchamānāḥ ||7.56.13||
pra | budhnyā | vaḥ | īrate | mahāṁsi | pra | nāmāni | pra-yajyavaḥ | tiradhvam |
sahasriyam | damyam | bhāgam | etam | gṛha-medhīyam | marutaḥ | juṣadhvam ||7.56.14||
yadi | stutasya | marutaḥ | adhi-itha | itthā | viprasya | vājinaḥ | havīman |
makṣu | rāyaḥ | su-vīryasya | dāta | nu | cit | yam | anyaḥ | ā-dabhat | arāvā ||7.56.15||
atyāsaḥ | na | ye | marutaḥ | su-añcaḥ | yakṣa-dṛśaḥ | na | śubhayanta | maryāḥ |
te | harmye-sthāḥ | śiśavaḥ | na | śubhrāḥ | vatsāsaḥ | na | pra-kīḻinaḥ | payaḥ-dhāḥ ||7.56.16||
daśasyantaḥ | naḥ | marutaḥ | mṛḻantu | varivasyantaḥ | rodasī iti | sumeke iti su-meke |
āre | go-hā | nṛ-hā | vadhaḥ | vaḥ | astu | sumrebhiḥ | asme iti | vasavaḥ | namadhvam ||7.56.17||
ā | vaḥ | hotā | johavīti | sattaḥ | satrācīm | rātim | marutaḥ | gṛṇānaḥ |
yaḥ | īvataḥ | vṛṣaṇaḥ | asti | gopāḥ | saḥ | advayāvī | havate | vaḥ | ukthaiḥ ||7.56.18||
ime | turam | marutaḥ | ramayanti | ime | sahaḥ | sahasaḥ | ā | namanti |
ime | śaṁsam | vanuṣyataḥ | ni | pānti | guru | dveṣaḥ | araruṣe | dadhanti ||7.56.19||
ime | radhram | cit | marutaḥ | junanti | bhṛmim | cit | yathā | vasavaḥ | juṣanta |
apa | bādhadhvam | vṛṣaṇaḥ | tamāṁsi | dhatta | viśvam | tanayam | tokam | asme iti ||7.56.20||
mā | vaḥ | dātrāt | marutaḥ | niḥ | arāma | mā | paścāt | dadhma | rathyaḥ | vi-bhāge |
ā | naḥ | spārhe | bhajatana | vasavye | yat | īm | su-jātam | vṛṣaṇaḥ | vaḥ | asti ||7.56.21||
sam | yat | hananta | manyu-bhiḥ | janāsaḥ | śūrāḥ | yahvīṣu | oṣadhīṣu | vikṣu |
adha | sma | naḥ | marutaḥ | rudriyāsaḥ | trātāraḥ | bhūta | pṛtanāsu | aryaḥ ||7.56.22||
bhūri | cakra | marutaḥ | pitryāṇi | ukthāni | yā | vaḥ | śasyante | purā | cit |
marut-bhiḥ | ugraḥ | pṛtanāsu | sāḻhā | marut-bhiḥ | it | sanitā | vājam | arvā ||7.56.23||
asme iti | vīraḥ | marutaḥ | śuṣmī | astu | janānām | yaḥ | asuraḥ | vi-dhartā |
apaḥ | yena | su-kṣitaye | tarema | adha | svam | okaḥ | abhi | vaḥ | syāma ||7.56.24||
tat | naḥ | indraḥ | varuṇaḥ | mitraḥ | agniḥ | āpaḥ | oṣadhīḥ | vaninaḥ | juṣanta |
śarman | syāma | marutām | upa-sthe | yūyam | pāta | svasti-bhiḥ | sadā | naḥ ||7.56.25||
madhvaḥ | vaḥ | nāma | mārutam | yajatrāḥ | pra | yajñeṣu | śavasā | madanti |
ye | rejayanti | rodasī iti | cit | urvī iti | pinvanti | utsam | yat | ayāsuḥ | ugrāḥ ||7.57.1||
ni-cetāraḥ | hi | marutaḥ | gṛṇantam | pra-netāraḥ | yajamānasya | manma |
asmākam | adya | vidatheṣu | barhiḥ | ā | vītaye | sadata | pipriyāṇāḥ ||7.57.2||
na | etāvat | anye | marutaḥ | yathā | ime | bhrājante | rukmaiḥ | āyudhaiḥ | tanūbhiḥ |
ā | rodasī iti | viśva-piśaḥ | piśānāḥ | samānam | añji | añjate | śubhe | kam ||7.57.3||
ṛdhak | sā | vaḥ | marutaḥ | didyut | astu | yat | vaḥ | āgaḥ | puruṣatā | karāma |
mā | vaḥ | tasyām | api | bhūma | yajatrāḥ | asme iti | vaḥ | astu | su-matiḥ | caniṣṭhā ||7.57.4||
kṛte | cit | atra | marutaḥ | raṇanta | anavadyāsaḥ | śucayaḥ | pāvakāḥ |
pra | naḥ | avata | sumati-bhiḥ | yajatrāḥ | pra | vājebhiḥ | tirata | puṣyase | naḥ ||7.57.5||
uta | stutāsaḥ | marutaḥ | vyantu | viśvebhiḥ | nāma-bhiḥ | naraḥ | havīṁṣi |
dadāta | naḥ | amṛtasya | pra-jāyai | jigṛta | rāyaḥ | sūnṛtā | maghāni ||7.57.6||
ā | stutāsaḥ | marutaḥ | viśve | ūtī | accha | sūrīn | sarva-tātā | jigāta |
ye | naḥ | tmanā | śatinaḥ | vardhayanti | yūyam | pāta | svasti-bhiḥ | sadā | naḥ ||7.57.7||
pra | sākam-ukṣe | arcata | gaṇāya | yaḥ | daivyasya | dhāmnaḥ | tuviṣmān |
uta | kṣodanti | rodasī iti | mahi-tvā | nakṣante | nākam | niḥ-ṛteḥ | avaṁśāt ||7.58.1||
janūḥ | cit | vaḥ | marutaḥ | tveṣyeṇa | bhīmāsaḥ | tuvi-manyavaḥ | ayāsaḥ |
pra | ye | mahaḥ-bhiḥ | ojasā | uta | santi | viśvaḥ | vaḥ | yāman | bhayate | svaḥ-dṛk ||7.58.2||
bṛhat | vayaḥ | maghavat-bhyaḥ | dadhāta | jujoṣan | it | marutaḥ | su-stutim | naḥ |
gataḥ | na | adhvā | vi | tirāti | jantum | pra | naḥ | spārhābhiḥ | ūti-bhiḥ | tireta ||7.58.3||
yuṣmā-ūtaḥ | vipraḥ | marutaḥ | śatasvī | yuṣmā-ūtaḥ | arvā | sahuriḥ | sahasrī |
yuṣmā-ūtaḥ | sam-rāṭ | uta | hanti | vṛtram | pra | tat | vaḥ | astu | dhūtayaḥ | deṣṇam ||7.58.4||
tān | ā | rudrasya | mīḻhuṣaḥ | vivāse | kuvit | naṁsante | marutaḥ | punaḥ | naḥ |
yat | sasvartā | jihīḻire | yat | āviḥ | ava | tat | enaḥ | īmahe | turāṇām ||7.58.5||
pra | sā | vāci | su-stutiḥ | maghonām | idam | su-uktam | marutaḥ | juṣanta |
ārāt | cit | dveṣaḥ | vṛṣaṇaḥ | yuyota | yūyam | pāta | svasti-bhiḥ | sadā | naḥ ||7.58.6||
yam | trāyadhve | idam-idam | devāsaḥ | yam | ca | nayatha |
tasmai | agne | varuṇa | mitra | aryaman | marutaḥ | śarma | yacchata ||7.59.1||
yuṣmākam | devāḥ | avasā | ahani | priye | ījānaḥ | tarati | dviṣaḥ |
pra | saḥ | kṣayam | tirate | vi | mahīḥ | iṣaḥ | yaḥ | vaḥ | varāya | dāśati ||7.59.2||
nahi | vaḥ | caramam | cana | vasiṣṭhaḥ | pari-maṁsate |
asmākam | adya | marutaḥ | sute | sacā | viśve | pibata | kāminaḥ ||7.59.3||
nahi | vaḥ | ūtiḥ | pṛtanāsu | mardhati | yasmai | arādhvam | naraḥ |
abhi | vaḥ | ā | avart | su-matiḥ | navīyasī | tūyam | yāta | pipīṣavaḥ ||7.59.4||
o iti | su | ghṛṣvi-rādhasaḥ | yātana | andhāṁsi | pītaye |
imā | vaḥ | havyā | marutaḥ | rare | hi | kam | mo iti | su | anyatra | gantana ||7.59.5||
ā | caḥ | naḥ | barhiḥ | sadata | avita | ca | naḥ | spārhāṇi | dātave | vasu |
asredhantaḥ | marutaḥ | somye | madhau | svāhā | iha | mādayādhvai ||7.59.6||
sasvariti | cit | hi | tanvaḥ | śumbhamānāḥ | ā | haṁsāsaḥ | nīla-pṛṣṭhāḥ | apaptan |
viśvam | śardhaḥ | abhitaḥ | mā | ni | seda | naraḥ | na | raṇvāḥ | savane | madantaḥ ||7.59.7||
yaḥ | naḥ | marutaḥ | abhi | duḥ-hṛṇāyuḥ | tiraḥ | cittāni | vasavaḥ | jighāṁsati |
druhaḥ | pāśān | prati | saḥ | mucīṣṭa | tapiṣṭhena | hanmanā | hantana | tam ||7.59.8||
sān-tapanāḥ | idam | haviḥ | marutaḥ | tat | jujuṣṭana |
yuṣmāka | ūtī | riśādasaḥ ||7.59.9||
gṛha-medhāsaḥ | ā | gata | marutaḥ | mā | apa | bhūtana |
yuṣmāka | ūtī | su-dānavaḥ ||7.59.10||
iha-iha | vaḥ | sva-tavasaḥ | kavayaḥ | sūrya-tvacaḥ |
yajñam | marutaḥ | ā | vṛṇe ||7.59.11||
tri-ambakam | yajāmahe | su-gandhim | puṣṭi-vardhanam |
urvārukam-iva | bandhanāt | mṛtyoḥ | mukṣīya | mā | amṛtāt ||7.59.12||
yat | adya | sūrya | bravaḥ | anāgāḥ | ut-yan | mitrāya | varuṇāya | satyam |
vayam | deva-trā | adite | syāma | tava | priyāsaḥ | aryaman | gṛṇantaḥ ||7.60.1||
eṣaḥ | syaḥ | mitrāvaruṇā | nṛ-cakṣāḥ | ubhe iti | ut | eti | sūryaḥ | abhi | jman |
viśvasya | sthātuḥ | jagataḥ | ca | gopāḥ | ṛju | marteṣu | vṛjinā | ca | paśyan ||7.60.2||
ayukta | sapta | haritaḥ | sadha-sthāt | yāḥ | īm | vahanti | sūryam | ghṛtācīḥ |
dhāmāni | mitrāvaruṇā | yuvākuḥ | sam | yaḥ | yūthā-iva | janimāni | caṣṭe ||7.60.3||
ut | vām | pṛkṣāsaḥ | madhu-mantaḥ | asthuḥ | ā | sūryaḥ | aruhat | śukram | arṇaḥ |
yasmai | ādityāḥ | adhvanaḥ | radanti | mitraḥ | aryamā | varuṇaḥ | sa-joṣāḥ ||7.60.4||
ime | cetāraḥ | anṛtasya | bhūreḥ | mitraḥ | aryamā | varuṇaḥ | hi | santi |
ime | ṛtasya | vavṛdhuḥ | duroṇe | śagmāsaḥ | putrāḥ | aditeḥ | adabdhāḥ ||7.60.5||
ime | mitraḥ | varuṇaḥ | duḥ-dabhāsaḥ | acetasam | cit | citayanti | dakṣaiḥ |
api | kratum | su-cetasam | vatantaḥ | tiraḥ | cit | aṁhaḥ | su-pathā | nayanti ||7.60.6||
ime | divaḥ | ani-miṣā | pṛthivyāḥ | cikitvāṁsaḥ | acetasam | nayanti |
pra-vrāje | cit | nadyaḥ | gādham | asti | pāram | naḥ | asya | viṣpitasya | parṣan ||7.60.7||
yat | gopāvat | aditiḥ | śarma | bhadram | mitraḥ | yacchanti | varuṇaḥ | su-dāse |
tasmin | ā | tokam | tanayam | dadhānāḥ | mā | karma | deva-heḻanam | turāsaḥ ||7.60.8||
ava | vedim | hotrābhiḥ | yajeta | ripaḥ | kāḥ | cit | varuṇa-dhrutaḥ | saḥ |
pari | dveṣaḥ-bhiḥ | aryamā | vṛṇaktu | urum | su-dāse | vṛṣaṇau | ūm̐ iti | lokam ||7.60.9||
sasvariti | cit | hi | sam-ṛtiḥ | tveṣī | eṣām | apīcyena | sahasā | sahante |
yuṣmat | bhiyā | vṛṣaṇaḥ | rejamānāḥ | dakṣasya | cit | mahinā | mṛḻata | naḥ ||7.60.10||
yaḥ | brahmaṇe | su-matim | ā-yajāte | vājasya | sātau | paramasya | rāyaḥ |
sīkṣanta | manyum | magha-vānaḥ | aryaḥ | uru | kṣayāya | cakrire | su-dhātu ||7.60.11||
iyam | devā | puraḥ-hitiḥ | yuva-bhyām | yajñeṣu | mitrāvaruṇau | akāri |
viśvāni | duḥ-gā | pipṛtam | tiraḥ | naḥ | yūyam | pāta | svasti-bhiḥ | sadā | naḥ ||7.60.12||
ut | vām | cakṣuḥ | varuṇā | su-pratīkam | devayoḥ | eti | sūryaḥ | tatanvān |
abhi | yaḥ | viśvā | bhuvanāni | caṣṭe | saḥ | manyum | martyeṣu | ā | ciketa ||7.61.1||
pra | vām | saḥ | mitrāvaruṇau | ṛta-vā | vipraḥ | manmāni | dīrgha-śrut | iyarti |
yasya | brahmāṇi | sukratū iti su-kratū | avāthaḥ | ā | yat | kratvā | na | śaradaḥ | pṛṇaithe iti ||7.61.2||
pra | uroḥ | mitrāvaruṇā | pṛthivyāḥ | pra | divaḥ | ṛṣvāt | bṛhataḥ | sudānū iti su-dānū |
spaśaḥ | dadhāthe iti | oṣadhīṣu | vikṣu | ṛdhak | yataḥ | ani-miṣam | rakṣamāṇā ||7.61.3||
śaṁsa | mitrasya | varuṇasya | dhāma | śuṣmaḥ | rodasī iti | badbadhe | mahi-tvā |
ayan | māsāḥ | ayajvanām | avīrāḥ | pra | yajña-manmā | vṛjanam | tirāte ||7.61.4||
amūrā | viśvā | vṛṣaṇau | imāḥ | vām | na | yāsu | citram | dadṛśe | na | yakṣam |
druhaḥ | sacante | anṛtā | janānām | na | vām | niṇyāni | acite | abhūvan ||7.61.5||
sam | ūm̐ iti | vām | yajñam | mahayam | namaḥ-bhiḥ | huve | vām | mitrāvaruṇā | sa-bādhaḥ |
pra | vām | manmāni | ṛcase | navāni | kṛtāni | brahma | jujuṣan | imāni ||7.61.6||
iyam | devā | puraḥ-hitiḥ | yuva-bhyām | yajñeṣu | mitrāvaruṇau | akāri |
viśvāni | duḥ-gā | pipṛtam | tiraḥ | naḥ | yūyam | pāta | svasti-bhiḥ | sadā | naḥ ||7.61.7||
ut | sūryaḥ | bṛhat | arcīṁṣi | aśret | puru | viśvā | janima | mānuṣāṇām |
samaḥ | divā | dadṛśe | rocamānaḥ | kratvā | kṛtaḥ | su-kṛtaḥ | kartṛ-bhiḥ | bhūt ||7.62.1||
saḥ | sūrya | prati | puraḥ | naḥ | ut | gāḥ | ebhiḥ | stomebhiḥ | etaśebhiḥ | evaiḥ |
pra | naḥ | mitrāya | varuṇāya | vocaḥ | anāgasaḥ | aryamṇe | agnaye | ca ||7.62.2||
vi | naḥ | sahasram | śurudhaḥ | radantu | ṛta-vānaḥ | varuṇaḥ | mitraḥ | agniḥ |
yacchantu | candrāḥ | upa-mam | naḥ | arkam | ā | naḥ | kāmam | pūpurantu | stavānāḥ ||7.62.3||
dyāvābhūmī iti | adite | trāsīthām | naḥ | ye | vām | jajñuḥ | su-janimānaḥ | ṛṣve iti |
mā | heḻe | bhūma | varuṇasya | vāyoḥ | mā | mitrasya | priya-tamasya | nṛṇām ||7.62.4||
pra | bāhavā | sisṛtam | jīvase | naḥ | ā | naḥ | gavyūtim | ukṣatam | ghṛtena |
ā | naḥ | jane | śravayatam | yuvānā | śrutam | me | mitrāvaruṇā | havā | imā ||7.62.5||
nu | mitraḥ | varuṇaḥ | aryamā | naḥ | tmane | tokāya | varivaḥ | dadhantu |
su-gā | naḥ | viśvā | su-pathāni | santu | yūyam | pāta | svasti-bhiḥ | sadā | naḥ ||7.62.6||
ut | ūm̐ iti | eti | su-bhagaḥ | viśva-cakṣāḥ | sādhāraṇaḥ | sūryaḥ | mānuṣāṇām |
cakṣuḥ | mitrasya | varuṇasya | devaḥ | carma-iva | yaḥ | sam-avivyak | tamāṁsi ||7.63.1||
ut | ūm̐ iti | eti | pra-savitā | janānām | mahān | ketuḥ | arṇavaḥ | sūryasya |
samānam | cakram | pari-āvivṛtsan | yat | etaśaḥ | vahati | dhūḥ-su | yuktaḥ ||7.63.2||
vi-bhrājamānaḥ | uṣasām | upa-sthāt | rebhaiḥ | ut | eti | anu-madyamānaḥ |
eṣaḥ | me | devaḥ | savitā | cacchanda | yaḥ | samānam | na | pra-mināti | dhāma ||7.63.3||
divaḥ | rukmaḥ | uru-cakṣāḥ | ut | eti | dūre-arthaḥ | taraṇiḥ | bhrājamānaḥ |
nūnam | janāḥ | sūryeṇa | pra-sūtāḥ | ayan | arthāni | kṛṇavan | apāṁsi ||7.63.4||
yatra | cakruḥ | amṛtāḥ | gātum | asmai | śyenaḥ | na | dīyan | anu | eti | pāthaḥ |
prati | vām | sūre | ut-ite | vidhema | namaḥ-bhiḥ | mitrāvaruṇā | uta | havyaiḥ ||7.63.5||
nu | mitraḥ | varuṇaḥ | aryamā | naḥ | tmane | tokāya | varivaḥ | dadhantu |
su-gā | naḥ | viśvā | su-pathāni | santu | yūyam | pāta | svasti-bhiḥ | sadā | naḥ ||7.63.6||
divi | kṣayantā | rajasaḥ | pṛthivyām | pra | vām | ghṛtasya | niḥ-nijaḥ | dadīran |
havyam | naḥ | mitraḥ | aryamā | su-jātaḥ | rājā | su-kṣatraḥ | varuṇaḥ | juṣanta ||7.64.1||
ā | rājānā | mahaḥ | ṛtasya | gopā | sindhupatī iti sindhu-patī | kṣatriyā | yātam | arvāk |
iḻām | naḥ | mitrāvaruṇā | uta | vṛṣṭim | ava | divaḥ | invatam | jīradānū iti jīra-dānū ||7.64.2||
mitraḥ | tat | naḥ | varuṇaḥ | devaḥ | aryaḥ | pra | sādhiṣṭhebhiḥ | pathi-bhiḥ | nayantu |
bravat | yathā | naḥ | āt | ariḥ | su-dāse | iṣā | madema | saha | deva-gopāḥ ||7.64.3||
yaḥ | vām | gartam | manasā | takṣat | etam | ūrdhvām | dhītim | kṛṇavat | dhārayat | ca |
ukṣethām | mitrāvaruṇā | ghṛtena | tā | rājānā | su-kṣitīḥ | tarpayethām ||7.64.4||
eṣaḥ | stomaḥ | varuṇa | mitra | tubhyam | somaḥ | śukraḥ | na | vāyave | ayāmi |
aviṣṭam | dhiyaḥ | jigṛtam | puram-dhīḥ | yūyam | pāta | svasti-bhiḥ | sadā | naḥ ||7.64.5||
prati | vām | sūre | ut-ite | su-uktaiḥ | mitram | huve | varuṇam | pūta-dakṣam |
yayoḥ | asuryam | akṣitam | jyeṣṭham | viśvasya | yāman | ā-citā | jigatnu ||7.65.1||
tā | hi | devānām | asurā | tau | aryā | tā | naḥ | kṣitīḥ | karatam | ūrjayantīḥ |
aśyāma | mitrāvaruṇā | vayam | vām | dyāvā | ca | yatra | pīpayan | ahā | ca ||7.65.2||
tā | bhūri-pāśau | anṛtasya | setū iti | duratyetū iti duḥ-atyetū | ripave | martyāya |
ṛtasya | mitrāvaruṇā | pathā | vām | apaḥ | na | nāvā | duḥ-itā | tarema ||7.65.3||
ā | naḥ | mitrāvaruṇā | havya-juṣṭim | ghṛtaiḥ | gavyūtim | ukṣatam | iḻābhiḥ |
prati | vām | atra | varam | ā | janāya | pṛṇītam | udnaḥ | divyasya | cāroḥ ||7.65.4||
eṣaḥ | stomaḥ | varuṇa | mitra | tubhyam | somaḥ | śukraḥ | na | vāyave | ayāmi |
aviṣṭam | dhiyaḥ | jigṛtam | puram-dhīḥ | yūyam | pāta | svasti-bhiḥ | sadā | naḥ ||7.65.5||
pra | mitrayoḥ | varuṇayoḥ | stomaḥ | naḥ | etu | śūṣyaḥ |
namasvān | tuvi-jātayoḥ ||7.66.1||
yā | dhārayanta | devāḥ | su-dakṣā | dakṣa-pitarā |
asuryāya | pra-mahasā ||7.66.2||
tā | naḥ | sti-pā | tanū-pā | varuṇa | jaritṝṇām |
mitra | sādhayatam | dhiyaḥ ||7.66.3||
yat | adya | sūre | ut-ite | anāgāḥ | mitraḥ | aryamā |
suvāti | savitā | bhagaḥ ||7.66.4||
supra-avīḥ | astu | saḥ | kṣayaḥ | pra | nu | yāman | su-dānavaḥ |
ye | naḥ | aṁhaḥ | ati-piprati ||7.66.5||
uta | sva-rājaḥ | aditiḥ | adabdhasya | vratasya | ye |
mahaḥ | rājānaḥ | īśate ||7.66.6||
prati | vām | sūre | ut-ite | mitram | gṛṇīṣe | varuṇam |
aryamaṇam | riśādasam ||7.66.7||
rāyā | hiraṇya-yā | matiḥ | iyam | avṛkāya | śavase |
iyam | viprā | medha-sātaye ||7.66.8||
te | syāma | deva | varuṇa | te | mitra | sūri-bhiḥ | saha |
iṣam | svariti svaḥ | ca | dhīmahi ||7.66.9||
bahavaḥ | sūra-cakṣasaḥ | agni-jihvāḥ | ṛta-vṛdhaḥ |
trīṇi | ye | yemuḥ | vidathāni | dhīti-bhiḥ | viśvāni | paribhūti-bhiḥ ||7.66.10||
vi | ye | dadhuḥ | śaradam | māsam | āt | ahaḥ | yajñam | aktum | ca | āt | ṛcam |
anāpyam | varuṇaḥ | mitraḥ | aryamā | kṣatram | rājānaḥ | āśata ||7.66.11||
tat | vaḥ | adya | manāmahe | su-uktaiḥ | sūre | ut-ite |
yat | ohate | varuṇaḥ | mitraḥ | aryamā | yūyam | ṛtasya | rathyaḥ ||7.66.12||
ṛta-vānaḥ | ṛta-jātāḥ | ṛta-vṛdhaḥ | ghorāsaḥ | anṛta-dviṣaḥ |
teṣām | vaḥ | sumne | succhardiḥ-tame | naraḥ | syāma | ye | ca | sūrayaḥ ||7.66.13||
ut | ūm̐ iti | tyat | darśatam | vapuḥ | divaḥ | eti | prati-hvare |
yat | īm | āśuḥ | vahati | devaḥ | etaśaḥ | viśvasmai | cakṣase | aram ||7.66.14||
śīrṣṇaḥ-śīrṣṇaḥ | jagataḥ | tasthuṣaḥ | patim | samayā | viśvam | ā | rajaḥ |
sapta | svasāraḥ | suvitāya | sūryam | vahanti | haritaḥ | rathe ||7.66.15||
tat | cakṣuḥ | deva-hitam | śukram | ut-carat |
paśyema | śaradaḥ | śatam | jīvema | śaradaḥ | śatam ||7.66.16||
kāvyebhiḥ | adābhyā | ā | yātam | varuṇa | dyu-mat |
mitraḥ | ca | soma-pītaye ||7.66.17||
divaḥ | dhāma-bhiḥ | varuṇa | mitraḥ | ca | ā | yātam | adruhā |
pibatam | somam | ātujī ityā-tujī ||7.66.18||
ā | yātam | mitrāvaruṇā | juṣāṇau | ā-hutim | narā |
pātam | somam | ṛta-vṛdhā ||7.66.19||
prati | vām | ratham | nṛpatī iti nṛ-patī | jaradhyai | haviṣmatā | manasā | yajñiyena |
yaḥ | vām | dūtaḥ | na | dhiṣṇyau | ajīgaḥ | accha | sūnuḥ | na | pitarā | vivakmi ||7.67.1||
aśoci | agniḥ | sam-idhānaḥ | asme iti | upo iti | adṛśran | tamasaḥ | cit | antāḥ |
aceti | ketuḥ | uṣasaḥ | purastāt | śriye | divaḥ | duhituḥ | jāyamānaḥ ||7.67.2||
abhi | vām | nūnam | aśvinā | su-hotā | stomaiḥ | sisakti | nāsatyā | vivakvān |
pūrvībhiḥ | yātam | pathyābhiḥ | arvāk | svaḥ-vidā | vasu-matā | rathena ||7.67.3||
avoḥ | vām | nūnam | aśvinā | yuvākuḥ | huve | yat | vām | sute | mādhvī iti | vasu-yuḥ |
ā | vām | vahantu | sthavirāsaḥ | aśvāḥ | pibāthaḥ | asme iti | su-sutā | madhūni ||7.67.4||
prācīm | ūm̐ iti | devā | aśvinā | dhiyam | me | amṛdhrām | sātaye | kṛtam | vasu-yum |
viśvāḥ | aviṣṭam | vāje | ā | puram-dhīḥ | tā | naḥ | śaktam | śacīpatī iti śacī-patī | śacībhiḥ ||7.67.5||
aviṣṭam | dhīṣu | aśvinā | naḥ | āsu | prajā-vat | retaḥ | ahrayam | naḥ | astu |
ā | vām | toke | tanaye | tūtujānāḥ | su-ratnāsaḥ | deva-vītim | gamema ||7.67.6||
eṣaḥ | syaḥ | vām | pūrvagatvā-iva | sakhye | ni-dhiḥ | hitaḥ | mādhvī iti | rātaḥ | asme iti |
aheḻatā | manasā | ā | yātam | arvāk | aśnantā | havyam | mānuṣīṣu | vikṣu ||7.67.7||
ekasmin | yoge | bhuraṇā | samāne | pari | vām | sapta | sravataḥ | rathaḥ | gāt |
na | vāyanti | su-bhvaḥ | deva-yuktāḥ | ye | vām | dhūḥ-su | taraṇayaḥ | vahanti ||7.67.8||
asaścatā | maghavat-bhyaḥ | hi | bhūtam | ye | rāyā | magha-deyam | junanti |
pra | ye | bandhum | sūnṛtābhiḥ | tirante | gavyā | pṛñcantaḥ | aśvyā | maghāni ||7.67.9||
nu | me | havam | ā | śṛṇutam | yuvānā | yāsiṣṭam | vartiḥ | aśvinau | irā-vat |
dhattam | ratnāni | jaratam | ca | sūrīn | yūyam | pāta | svasti-bhiḥ | sadā | naḥ ||7.67.10||
ā | śubhrā | yātam | aśvinā | su-aśvā | giraḥ | dasrā | jujuṣāṇā | yuvākoḥ |
havyāni | ca | prati-bhṛtā | vītam | nāḥ ||7.68.1||
pra | vām | andhāṁsi | madyāni | asthuḥ | aram | gantam | haviṣaḥ | vītaye | me |
tiraḥ | aryaḥ | havanāni | śrutam | naḥ ||7.68.2||
pra | vām | rathaḥ | manaḥ-javāḥ | iyarti | tiraḥ | rajāṁsi | aśvinā | śata-ūtiḥ |
asmabhyam | sūryāvasū iti | iyānaḥ ||7.68.3||
ayam | ha | yat | vām | deva-yāḥ | ūm̐ iti | adriḥ | ūrdhvaḥ | vivakti | soma-sut | yuva-bhyām |
ā | valgū iti | vipraḥ | vavṛtīta | havyaiḥ ||7.68.4||
citram | ha | yat | vām | bhojanam | nu | asti | ni | atraye | mahiṣvantam | yuyotam |
yaḥ | vām | omānam | dadhate | priyaḥ | san ||7.68.5||
uta | tyat | vām | jurate | aśvinā | bhūt | cyavānāya | pratītyam | haviḥ-de |
adhi | yat | varpaḥ | itaḥ-ūti | dhatthaḥ ||7.68.6||
uta | tyam | bhujyum | aśvinā | sakhāyaḥ | madhye | juhuḥ | duḥ-evāsaḥ | samudre |
niḥ | īm | parṣat | arāvā | yaḥ | yuvākuḥ ||7.68.7||
vṛkāya | cit | jasamānāya | śaktam | uta | śrutam | śayave | hūyamānā |
yau | aghnyām | apinvatam | apaḥ | na | staryam | cit | śaktī | aśvinā | śacībhiḥ ||7.68.8||
eṣaḥ | syaḥ | kāruḥ | jarate | su-uktaiḥ | agre | budhānaḥ | uṣasām | su-manmā |
iṣā | tam | vardhat | aghnyā | payaḥ-bhiḥ | yūyam | pāta | svasti-bhiḥ | sadā | naḥ ||7.68.9||
ā | vām | rathaḥ | rodasī iti | badbadhānaḥ | hiraṇyayaḥ | vṛṣa-bhiḥ | yātu | aśvaiḥ |
ghṛta-vartaniḥ | pavi-bhiḥ | rucānaḥ | iṣām | voḻhā | nṛ-patiḥ | vājinī-vān ||7.69.1||
saḥ | paprathānaḥ | abhi | pañca | bhūma | tri-vandhuraḥ | manasā | ā | yātu | yuktaḥ |
viśaḥ | yena | gacchathaḥ | deva-yantīḥ | kutra | cit | yāmam | aśvinā | dadhānā ||7.69.2||
su-aśvā | yaśasā | ā | yātam | arvāk | dasrā | ni-dhim | madhu-mantam | pibāthaḥ |
vi | vām | rathaḥ | vadhvā | yādamānaḥ | antān | divaḥ | bādhate | vartani-bhyām ||7.69.3||
yuvoḥ | śriyam | pari | yoṣā | avṛṇīta | sūraḥ | duhitā | pari-takmyāyām |
yat | deva-yantam | avathaḥ | śacībhiḥ | pari | ghraṁsam | omanā | vām | vayaḥ | gāt ||7.69.4||
yaḥ | ha | syaḥ | vām | rathirā | vaste | usrāḥ | rathaḥ | yujānaḥ | pari-yāti | vartiḥ |
tena | naḥ | śam | yoḥ | uṣasaḥ | vi-uṣṭau | ni | aśvinā | vahatam | yajñe | asmin ||7.69.5||
narā | gaurā-iva | vi-dyutam | tṛṣāṇā | asmākam | adya | savanā | upa | yātam |
puru-trā | hi | vām | mati-bhiḥ | havante | mā | vām | anye | ni | yaman | deva-yantaḥ ||7.69.6||
yuvam | bhujyum | ava-viddham | samudre | ut | ūhathuḥ | arṇasaḥ | asridhānaiḥ |
patatri-bhiḥ | aśramaiḥ | avyathi-bhiḥ | daṁsanābhiḥ | aśvinā | pārayantā ||7.69.7||
nu | me | havam | ā | śṛṇutam | yuvānā | yāsiṣṭam | vartiḥ | aśvinau | irā-vat |
dhattam | ratnāni | jaratam | ca | sūrīn | yūyam | pāta | svasti-bhiḥ | sadā | naḥ ||7.69.8||
ā | viśva-vārā | aśvinā | gatam | naḥ | pra | tat | sthānam | avāci | vām | pṛthivyām |
aśvaḥ | na | vājī | śuna-pṛṣṭhaḥ | asthāt | ā | yat | sedathuḥ | dhruvase | na | yonim ||7.70.1||
sisakti | sā | vām | su-matiḥ | caniṣṭhā | atāpi | gharmaḥ | manuṣaḥ | duroṇe |
yaḥ | vām | samudrān | saritaḥ | piparti | eta-gvā | cit | na | su-yujā | yujānaḥ ||7.70.2||
yāni | sthānāni | aśvinā | dadhāthe iti | divaḥ | yahvīṣu | oṣadhīṣu | vikṣu |
ni | parvatasya | mūrdhani | sadantā | iṣam | janāya | dāśuṣe | vahantā ||7.70.3||
caniṣṭam | devau | oṣadhīṣu | ap-su | yat | yogyāḥ | aśnavaithe iti | ṛṣīṇām |
purūṇi | ratnā | dadhatau | ni | asme iti | anu | pūrvāṇi | cakhyathuḥ | yugāni ||7.70.4||
śuśru-vāṁsā | cit | aśvinā | purūṇi | abhi | brahmāṇi | cakṣāthe iti | ṛṣīṇām |
prati | pra | yātam | varam | ā | janāya | asme iti | vām | astu | su-matiḥ | caniṣṭhā ||7.70.5||
yaḥ | vām | yajñaḥ | nāsatyā | haviṣmān | kṛta-brahmā | sa-maryaḥ | bhavāti |
upa | pra | yātam | varam | ā | vasiṣṭham | imā | brahmāṇi | ṛcyante | yuva-bhyām ||7.70.6||
iyam | manīṣā | iyam | aśvinā | gīḥ | imām | su-vṛktim | vṛṣaṇā | juṣethām |
imā | brahmāṇi | yuva-yūni | agman | yūyam | pāta | svasti-bhiḥ | sadā | naḥ ||7.70.7||
apa | svasuḥ | uṣasaḥ | nak | jihīte | riṇakti | kṛṣṇīḥ | aruṣāya | panthām |
aśva-maghā | go-maghā | vām | huvema | divā | naktam | śarum | asmat | yuyotam ||7.71.1||
upa-āyātam | dāśuṣe | martyāya | rathena | vāmam | aśvinā | vahantā |
yuyutam | asmat | anirām | amīvām | divā | naktam | mādhvī iti | trāsīthām | naḥ ||7.71.2||
ā | vām | ratham | avamasyām | vi-uṣṭau | sumna-yavaḥ | vṛṣaṇaḥ | vartayantu |
syūma-gabhastim | ṛtayuk-bhiḥ | aśvaiḥ | ā | aśvinā | vasu-mantam | vahethām ||7.71.3||
yaḥ | vām | rathaḥ | nṛpatī iti nṛ-patī | asti | voḻhā | tri-vandhuraḥ | vasu-mān | usra-yāmā |
ā | naḥ | enā | nāsatyā | upa | yātam | abhi | yat | vām | viśva-psnyaḥ | jigāti ||7.71.4||
yuvam | cyavānam | jarasaḥ | amumuktam | ni | pedave | ūhathuḥ | āśum | aśvam |
niḥ | aṁhasaḥ | tamasaḥ | spartam | atrim | ni | jāhuṣam | śithire | dhātam | antariti ||7.71.5||
iyam | manīṣā | iyam | aśvinā | gīḥ | imām | su-vṛktim | vṛṣaṇā | juṣethām |
imā | brahmāṇi | yuva-yūni | agman | yūyam | pāta | svasti-bhiḥ | sadā | naḥ ||7.71.6||
ā | go-matā | nāsatyā | rathena | aśva-vatā | puru-candreṇa | yātam |
abhi | vām | viśvāḥ | ni-yutaḥ | sacante | spārhayā | śriyā | tanvā | śubhānā ||7.72.1||
ā | naḥ | devebhiḥ | upa | yātam | arvāk | sa-joṣasā | nāsatyā | rathena |
yuvoḥ | hi | naḥ | sakhyā | pitryāṇi | samānaḥ | bandhuḥ | uta | tasya | vittam ||7.72.2||
ut | ūm̐ iti | stomāsaḥ | aśvinoḥ | abudhran | jāmi | brahmāṇi | uṣasaḥ | ca | devīḥ |
ā-vivāsan | rodasī iti | dhiṣṇye iti | ime iti | accha | vipraḥ | nāsatyā | vivakti ||7.72.3||
vi | ca | it | ucchanti | aśvinau | uṣasaḥ | pra | vām | brahmāṇi | kāravaḥ | bharante |
ūrdhvam | bhānum | savitā | devaḥ | aśret | bṛhat | agnayaḥ | sam-idhā | jarante ||7.72.4||
ā | paścātāt | nāsatyā | ā | purastāt | ā | aśvinā | yātam | adharāt | udaktāt |
ā | viśvataḥ | pāñca-janyena | rāyā | yūyam | pāta | svasti-bhiḥ | sadā | naḥ ||7.72.5||
atāriṣma | tamasaḥ | pāram | asya | prati | stomam | deva-yantaḥ | dadhānāḥ |
puru-daṁsā | puru-tamā | purā-jā | amartyā | havate | aśvinā | gīḥ ||7.73.1||
ni | ūm̐ iti | priyaḥ | manuṣaḥ | sādi | hotā | nāsatyā | yaḥ | yajate | vandate | ca |
aśnītam | madhvaḥ | aśvinau | upāke | ā | vām | voce | vidatheṣu | prayasvān ||7.73.2||
ahema | yajñam | pathām | urāṇāḥ | imām | su-vṛktim | vṛṣaṇā | juṣethām |
śruṣṭīvā-iva | pra-iṣitaḥ | vām | abodhi | prati | stomaiḥ | jaramāṇaḥ | vasiṣṭhaḥ ||7.73.3||
upa | tyā | vahnī iti | gamataḥ | viśam | naḥ | rakṣaḥ-hanā | sam-bhṛtā | vīḻupāṇī iti vīḻu-pāṇī |
sam | andhāṁsi | agmata | matsarāṇi | mā | naḥ | mardhiṣṭam | ā | gatam | śivena ||7.73.4||
ā | paścātāt | nāsatyā | ā | purastāt | ā | aśvinā | yātam | adharāt | udaktāt |
ā | viśvataḥ | pāñca-janyena | rāyā | yūyam | pāta | svasti-bhiḥ | sadā | naḥ ||7.73.5||
imāḥ | ūm̐ iti | vām | diviṣṭayaḥ | usrā | havante | aśvinā |
ayam | vām | ahve | avase | śacīvasū iti śacī-vasū | viśam-viśam | hi | gacchathaḥ ||7.74.1||
yuvam | citram | dadathuḥ | bhojanam | narā | codethām | sūnṛtā-vate |
arvāk | ratham | sa-manasā | ni | yacchatam | pibatam | somyam | madhu ||7.74.2||
ā | yātam | upa | bhūṣatam | madhvaḥ | pibatam | aśvinā |
dugdham | payaḥ | vṛṣaṇā | jenyāvasū iti | mā | naḥ | mardhiṣṭam | ā | gatam ||7.74.3||
aśvāsaḥ | ye | vām | upa | dāśuṣaḥ | gṛham | yuvām | dīyanti | bibhrataḥ |
makṣuyu-bhiḥ | narā | hayebhiḥ | aśvinā | ā | devā | yātam | asmayū ityasma-yū ||7.74.4||
adha | ha | yantaḥ | aśvinā | pṛkṣaḥ | sacanta | sūrayaḥ |
tā | yaṁsataḥ | maghavat-bhyaḥ | dhruvam | yaśaḥ | chardiḥ | asmabhyam | nāsatyā ||7.74.5||
pra | ye | yayuḥ | avṛkāsaḥ | rathāḥ-iva | nṛ-pātāraḥ | janānām |
uta | svena | śavasā | śūśuvuḥ | naraḥ | uta | kṣiyanti | su-kṣitim ||7.74.6||
vi | uṣāḥ | āvaḥ | divi-jāḥ | ṛtena | āviḥ-kṛṇvānā | mahimānam | ā | agāt |
apa | druhaḥ | tamaḥ | āvaḥ | ajuṣṭam | aṅgiraḥ-tamā | pathyāḥ | ajīgariti ||7.75.1||
mahe | naḥ | adya | suvitāya | bodhi | uṣaḥ | mahe | saubhagāya | pra | yandhi |
citram | rayim | yaśasam | dhehi | asme iti | devi | marteṣu | mānuṣi | śravasyum ||7.75.2||
ete | tye | bhānavaḥ | darśatāyāḥ | citrāḥ | uṣasaḥ | amṛtāsaḥ | ā | aguḥ |
janayantaḥ | daivyāni | vratāni | ā-pṛṇantaḥ | antarikṣā | vi | asthuḥ ||7.75.3||
eṣā | syā | yujānā | parākāt | pañca | kṣitīḥ | pari | sadyaḥ | jigāti |
abhi-paśyantī | vayunā | janānām | divaḥ | duhitā | bhuvanasya | patnī ||7.75.4||
vājinī-vatī | sūryasya | yoṣā | citra-maghā | rāyaḥ | īśe | vasūnām |
ṛṣi-stutā | jarayantī | maghonī | uṣāḥ | ucchati | vahni-bhiḥ | gṛṇānā ||7.75.5||
prati | dyutānām | aruṣāsaḥ | aśvāḥ | citrāḥ | adṛśran | uṣasam | vahantaḥ |
yāti | śubhrā | viśva-piśā | rathena | dadhāti | ratnam | vidhate | janāya ||7.75.6||
satyā | satyebhiḥ | mahatī | mahat-bhiḥ | devī | devebhiḥ | yajatā | yajatraiḥ |
rujat | dṛḻhāni | dadat | usriyāṇām | prati | gāvaḥ | uṣasam | vāvaśanta ||7.75.7||
nu | naḥ | go-mat | vīra-vat | dhehi | ratnam | uṣaḥ | aśva-vat | puru-bhojaḥ | asme iti |
mā | naḥ | barhiḥ | puruṣatā | nide | kaḥ | yūyam | pāta | svasti-bhiḥ | sadā | naḥ ||7.75.8||
ut | ūm̐ iti | jyotiḥ | amṛtam | viśva-janyam | viśvānaraḥ | savitā | devaḥ | aśret |
kratvā | devānām | ajaniṣṭa | cakṣuḥ | āviḥ | akaḥ | bhuvanam | viśvam | uṣāḥ ||7.76.1||
pra | me | panthāḥ | deva-yānāḥ | adṛśran | amardhantaḥ | vasu-bhiḥ | iṣkṛtāsaḥ |
abhūt | ūm̐ iti | ketuḥ | uṣasaḥ | purastāt | pratīcī | ā | agāt | adhi | harmyebhyaḥ ||7.76.2||
tāni | it | ahāni | bahulāni | āsan | yā | prācīnam | ut-itā | sūryasya |
yataḥ | pari | jāraḥ-iva | ā-carantī | uṣaḥ | dadṛkṣe | na | punaḥ | yatī-iva ||7.76.3||
te | it | devānām | sadha-mādaḥ | āsan | ṛta-vānaḥ | kavayaḥ | pūrvyāsaḥ |
gūḻham | jyotiḥ | pitaraḥ | anu | avindan | satya-mantrāḥ | ajanayan | uṣasam ||7.76.4||
samāne | ūrve | adhi | sam-gatāsaḥ | sam | jānate | na | yatante | mithaḥ | te |
te | devānām | na | minanti | vratāni | amardhantaḥ | vasu-bhiḥ | yādamānāḥ ||7.76.5||
prati | tvā | stomaiḥ | īḻate | vasiṣṭhāḥ | uṣaḥ-budhaḥ | su-bhage | tustu-vāṁsaḥ |
gavām | netrī | vāja-patnī | naḥ | uccha | uṣaḥ | su-jāte | prathamā | jarasva ||7.76.6||
eṣā | netrī | rādhasaḥ | sūnṛtānām | uṣāḥ | ucchantī | ribhyate | vasiṣṭhaiḥ |
dīrgha-śrutam | rayim | asme iti | dadhānā | yūyam | pāta | svasti-bhiḥ | sadā | naḥ ||7.76.7||
upo iti | ruruce | yuvatiḥ | na | yoṣā | viśvam | jīvam | pra-suvantī | carāyai |
abhūt | agniḥ | sam-idhe | mānuṣāṇām | akaḥ | jyotiḥ | bādhamānā | tamāṁsi ||7.77.1||
viśvam | pratīcī | sa-prathāḥ | ut | asthāt | ruśat | vāsaḥ | bibhratī | śukram | aśvait |
hiraṇya-varṇā | sudṛśīka-saṁdṛk | gavām | mātā | netrī | ahnām | aroci ||7.77.2||
devānām | cakṣuḥ | su-bhagā | vahantī | śvetam | nayantī | su-dṛśīkam | aśvam |
uṣāḥ | adarśi | raśmi-bhiḥ | vi-aktā | citra-maghā | viśvam | anu | pra-bhūtā ||7.77.3||
anti-vāmā | dūre | amitram | uccha | urvīm | gavyūtim | abhayam | kṛdhi | naḥ |
yavaya | dveṣaḥ | ā | bhara | vasūni | codaya | rādhaḥ | gṛṇate | maghoni ||7.77.4||
asme iti | śreṣṭhebhiḥ | bhānu-bhiḥ | vi | bhāhi | uṣaḥ | devi | pra-tirantī | naḥ | āyuḥ |
iṣam | ca | naḥ | dadhatī | viśva-vāre | go-mat | aśva-vat | ratha-vat | ca | rādhaḥ ||7.77.5||
yām | tvā | divaḥ | duhitaḥ | vardhayanti | uṣaḥ | su-jāte | mati-bhiḥ | vasiṣṭhāḥ |
sā | asmāsu | dhāḥ | rayim | ṛṣvam | bṛhantam | yūyam | pāta | svasti-bhiḥ | sadā | naḥ ||7.77.6||
prati | ketavaḥ | prathamāḥ | adṛśran | ūrdhvāḥ | asyāḥ | añjayaḥ | vi | śrayante |
uṣaḥ | arvācā | bṛhatā | rathena | jyotiṣmatā | vāmam | asmabhyam | vakṣi ||7.78.1||
prati | sīm | agniḥ | jarate | sam-iddhaḥ | prati | viprāsaḥ | mati-bhiḥ | gṛṇantaḥ |
uṣāḥ | yāti | jyotiṣā | bādhamānā | viśvā | tamāṁsi | duḥ-itā | apa | devī ||7.78.2||
etāḥ | ūm̐ iti | tyāḥ | prati | adṛśran | purastāt | jyotiḥ | yacchantīḥ | uṣasaḥ | vi-bhātīḥ |
ajījanan | sūryam | yajñam | agnim | apācīnam | tamaḥ | agāt | ajuṣṭam ||7.78.3||
aceti | divaḥ | duhitā | maghonī | viśve | paśyanti | uṣasam | vi-bhātīm |
ā | asthāt | ratham | svadhayā | yujyamānam | ā | yam | aśvāsaḥ | su-yujaḥ | vahanti ||7.78.4||
prati | tvā | adya | su-manasaḥ | budhanta | asmākāsaḥ | magha-vānaḥ | vayam | ca |
tilvilāyadhvam | uṣasaḥ | vi-bhātīḥ | yūyam | pāta | svasti-bhiḥ | sadā | naḥ ||7.78.5||
vi | uṣāḥ | āvaḥ | pathyā | janānām | pañca | kṣitīḥ | mānuṣīḥ | bodhayantī |
susaṁdṛk-bhiḥ | ukṣa-bhiḥ | bhānum | aśret | vi | sūryaḥ | rodasī iti | cakṣasā | āvarityāvaḥ ||7.79.1||
vi | añjate | divaḥ | anteṣu | aktūn | viśaḥ | na | yuktāḥ | uṣasaḥ | yatante |
sam | te | gāvaḥ | tamaḥ | ā | vartayanti | jyotiḥ | yacchanti | savitā-iva | bāhū iti ||7.79.2||
abhūt | uṣāḥ | indra-tamā | maghonī | ajījanat | suvitāya | śravāṁsi |
vi | divaḥ | devī | duhitā | dadhāti | aṅgiraḥ-tamā | su-kṛte | vasūni ||7.79.3||
tāvat | uṣaḥ | rādhaḥ | asmabhyam | rāsva | yāvat | stotṛ-bhyaḥ | aradaḥ | gṛṇānā |
yām | tvā | jajñuḥ | vṛṣabhasya | raveṇa | vi | dṛḻhasya | duraḥ | adreḥ | aurṇoḥ ||7.79.4||
devam-devam | rādhase | codayantī | asmadryak | sūnṛtāḥ | īrayantī |
vi-ucchantī | naḥ | sanaye | dhiyaḥ | dhāḥ | yūyam | pāta | svasti-bhiḥ | sadā | naḥ ||7.79.5||
prati | stomebhiḥ | uṣasam | vasiṣṭhāḥ | gīḥ-bhiḥ | viprāsaḥ | prathamāḥ | abudhran |
vi-vartayantīm | rajasī iti | samante iti sam-ante | āviḥ-kṛṇvatīm | bhuvanāni | viśvā ||7.80.1||
eṣā | syā | navyam | āyuḥ | dadhānā | gūḍhvī | tamaḥ | jyotiṣā | uṣāḥ | abodhi |
agre | eti | yuvatiḥ | ahrayāṇā | pra | acikitat | sūryam | yajñam | agnim ||7.80.2||
aśva-vatīḥ | go-matīḥ | naḥ | uṣasaḥ | vīra-vatīḥ | sadam | ucchantu | bhadrāḥ |
ghṛtam | duhānāḥ | viśvataḥ | pra-pītāḥ | yūyam | pāta | svasti-bhiḥ | sadā | naḥ ||7.80.3||
prati | ūm̐ iti | adarśi | ā-yatī | ucchantī | duhitā | divaḥ |
apo iti | mahi | vyayati | cakṣase | tamaḥ | jyotiḥ | kṛṇoti | sūnarī ||7.81.1||
ut | usriyāḥ | sṛjate | sūryaḥ | sacā | ut-yat | nakṣatram | arci-vat |
tava | it | uṣaḥ | vi-uṣi | sūryasya | ca | sam | bhaktena | gamemahi ||7.81.2||
prati | tvā | duhitaḥ | divaḥ | uṣaḥ | jīrāḥ | abhutsmahi |
yā | vahasi | puru | spārham | vanan-vati | ratnam | na | dāśuṣe | mayaḥ ||7.81.3||
ucchantī | yā | kṛṇoṣi | maṁhanā | mahi | pra-khyai | devi | svaḥ | dṛśe |
tasyāḥ | te | ratna-bhājaḥ | īmahe | vayam | syāma | mātuḥ | na | sūnavaḥ ||7.81.4||
tat | citram | rādhaḥ | ā | bhara | uṣaḥ | yat | dīrghaśrut-tamam |
yat | te | divaḥ | duhitaḥ | marta-bhojanam | tat | rāsva | bhunajāmahai ||7.81.5||
śravaḥ | sūri-bhyaḥ | amṛtam | vasu-tvanam | vājān | asmabhyam | go-mataḥ |
codayitrī | maghonaḥ | sūnṛtā-vatī | uṣāḥ | ucchat | apa | sridhaḥ ||7.81.6||
indrāvaruṇā | yuvam | adhvarāya | naḥ | viśe | janāya | mahi | śarma | yacchatam |
dīrgha-prayajyum | ati | yaḥ | vanuṣyati | vayam | jayema | pṛtanāsu | duḥ-dhyaḥ ||7.82.1||
sam-rāṭ | anyaḥ | sva-rāṭ | anyaḥ | ucyate | vām | mahāntau | indrāvaruṇā | mahāvasū iti mahā-vasū |
viśve | devāsaḥ | parame | vi-omani | sam | vām | ojaḥ | vṛṣaṇā | sam | balam | dadhuḥ ||7.82.2||
anu | apām | khāni | atṛntam | ojasā | ā | sūryam | airayatam | divi | pra-bhum |
indrāvaruṇā | made | asya | māyinaḥ | apinvatam | apitaḥ | pinvatam | dhiyaḥ ||7.82.3||
yuvām | it | yut-su | pṛtanāsu | vahnayaḥ | yuvām | kṣemasya | pra-save | mita-jñavaḥ |
īśānā | vasvaḥ | ubhayasya | kāravaḥ | indrāvaruṇā | su-havā | havāmahe ||7.82.4||
indrāvaruṇā | yat | imāni | cakrathuḥ | viśvā | jātāni | bhuvanasya | majmanā |
kṣemeṇa | mitraḥ | varuṇam | duvasyati | marut-bhiḥ | ugraḥ | śubham | anyaḥ | īyate ||7.82.5||
mahe | śulkāya | varuṇasya | nu | tviṣe | ojaḥ | mimāte iti | dhruvam | asya | yat | svam |
ajāmim | anyaḥ | śnathayantam | ā | atirat | dabhrebhiḥ | anyaḥ | pra | vṛṇoti | bhūyasaḥ ||7.82.6||
na | tam | aṁhaḥ | na | duḥ-itāni | martyam | indrāvaruṇā | na | tapaḥ | kutaḥ | cana |
yasya | devā | gacchathaḥ | vīthaḥ | adhvaram | na | tam | martasya | naśate | pari-hvṛtiḥ ||7.82.7||
arvāk | narā | daivyena | avasā | ā | gatam | śṛṇutam | havam | yadi | me | jujoṣathaḥ |
yuvoḥ | hi | sakhyam | uta | vā | yat | āpyam | mārḍīkam | indrāvaruṇā | ni | yacchatam ||7.82.8||
asmākam | indrāvaruṇā | bhare-bhare | puraḥ-yodhā | bhavatam | kṛṣṭi-ojasā |
yat | vām | havante | ubhaye | adha | spṛdhi | naraḥ | tokasya | tanayasya | sātiṣu ||7.82.9||
asme iti | indraḥ | varuṇaḥ | mitraḥ | aryamā | dyumnam | yacchantu | mahi | śarma | sa-prathaḥ |
avadhram | jyotiḥ | aditeḥ | ṛta-vṛdhaḥ | devasya | ślokam | savituḥ | manāmahe ||7.82.10||
yuvām | narā | paśyamānāsaḥ | āpyam | prācā | gavyantaḥ | pṛthu-parśavaḥ | yayuḥ |
dāsā | ca | vṛtrā | hatam | āryāṇi | ca | su-dāsam | indrāvaruṇā | avasā | avatam ||7.83.1||
yatra | naraḥ | sam-ayante | kṛta-dhvajaḥ | yasmin | ājā | bhavati | kim | cana | priyam |
yatra | bhayante | bhuvanā | svaḥ-dṛśaḥ | tatra | naḥ | indrāvaruṇā | adhi | vocatam ||7.83.2||
sam | bhūmyāḥ | antāḥ | dhvasirāḥ | adṛkṣata | indrāvaruṇā | divi | ghoṣaḥ | ā | aruhat |
asthuḥ | janānām | upa | mām | arātayaḥ | arvāk | avasā | havana-śrutā | ā | gatam ||7.83.3||
indrāvaruṇā | vadhanābhiḥ | aprati | bhedam | vanvantā | pra | su-dāsam | āvatam |
brahmāṇi | eṣām | śṛṇutam | havīmani | satyā | tṛtsūnām | abhavat | puraḥ-hitiḥ ||7.83.4||
indrāvaruṇau | abhi | ā | tapanti | mā | aghāni | aryaḥ | vanuṣām | arātayaḥ |
yuvam | hi | vasvaḥ | ubhayasya | rājathaḥ | adha | sma | naḥ | avatam | pārye | divi ||7.83.5||
yuvām | havante | ubhayāsaḥ | ājiṣu | indram | ca | vasvaḥ | varuṇam | ca | sātaye |
yatra | rāja-bhiḥ | daśa-bhiḥ | ni-bādhitam | pra | su-dāsam | āvatam | tṛtsu-bhiḥ | saha ||7.83.6||
daśa | rājānaḥ | sam-itāḥ | ayajyavaḥ | su-dāsam | indrāvaruṇā | na | yuyudhuḥ |
satyā | nṛṇām | adma-sadām | upa-stutiḥ | devāḥ | eṣām | abhavan | deva-hūtiṣu ||7.83.7||
dāśa-rājñe | pari-yattāya | viśvataḥ | su-dāse | indrāvaruṇau | aśikṣatam |
śvityañcaḥ | yatra | namasā | kapardinaḥ | dhiyā | dhī-vantaḥ | asapanta | tṛtsavaḥ ||7.83.8||
vṛtrāṇi | anyaḥ | sam-itheṣu | jighnate | vratāni | anyaḥ | abhi | rakṣate | sadā |
havāmahe | vām | vṛṣaṇā | suvṛkti-bhiḥ | asme iti | indrāvaruṇā | śarma | yacchatam ||7.83.9||
asme iti | indraḥ | varuṇaḥ | mitraḥ | aryamā | dyumnam | yacchantu | mahi | śarma | sa-prathaḥ |
avadhram | jyotiḥ | aditeḥ | ṛta-vṛdhaḥ | devasya | ślokam | savituḥ | manāmahe ||7.83.10||
ā | vām | rājānau | adhvare | vavṛtyām | havyebhiḥ | indrāvaruṇā | namaḥ-bhiḥ |
pra | vām | ghṛtācī | bāhvoḥ | dadhānā | pari | tmanā | viṣu-rūpā | jigāti ||7.84.1||
yuvoḥ | rāṣṭram | bṛhat | invati | dyauḥ | yau | setṛ-bhiḥ | arajju-bhiḥ | sinīthaḥ |
pari | naḥ | heḻaḥ | varuṇasya | vṛjyāḥ | urum | naḥ | indraḥ | kṛṇavat | ūm̐ iti | lokam ||7.84.2||
kṛtam | naḥ | yajñam | vidatheṣu | cārum | kṛtam | brahmāṇi | sūriṣu | pra-śastā |
upo iti | rayiḥ | deva-jūtaḥ | naḥ | etu | pra | naḥ | spārhābhiḥ | ūti-bhiḥ | tiretam ||7.84.3||
asme iti | indrāvaruṇā | viśva-vāram | rayim | dhattam | vasu-mantam | puru-kṣum |
pra | yaḥ | ādityaḥ | anṛtā | mināti | amitā | śūraḥ | dayate | vasūni ||7.84.4||
iyam | indram | varuṇam | aṣṭa | me | gīḥ | pra | āvat | toke | tanaye | tūtujānā |
su-ratnāsaḥ | deva-vītim | gamema | yūyam | pāta | svasti-bhiḥ | sadā | naḥ ||7.84.5||
punīṣe | vām | arakṣasam | manīṣām | somam | indrāya | varuṇāya | juhvat |
ghṛta-pratīkām | uṣasam | na | devīm | tā | naḥ | yāman | uruṣyatām | abhīke ||7.85.1||
spardhante | vai | ūm̐ iti | deva-hūye | atra | yeṣu | dhvajeṣu | didyavaḥ | patanti |
yuvam | tān | indrāvaruṇau | amitrān | hatam | parācaḥ | śarvā | viṣūcaḥ ||7.85.2||
āpaḥ | cit | hi | sva-yaśasaḥ | sadaḥ-su | devīḥ | indram | varuṇam | devatā | dhuriti dhuḥ |
kṛṣṭīḥ | anyaḥ | dhārayati | pra-viktāḥ | vṛtrāṇi | anyaḥ | apratīni | hanti ||7.85.3||
saḥ | su-kratuḥ | ṛta-cit | astu | hotā | yaḥ | ādityā | śavasā | vām | namasvān |
ā-vavartat | avase | vām | haviṣmān | asat | it | saḥ | suvitāya | prayasvān ||7.85.4||
iyam | indram | varuṇam | aṣṭa | me | gīḥ | pra | āvat | toke | tanaye | tūtujānā |
su-ratnāsaḥ | deva-vītim | gamema | yūyam | pāta | svasti-bhiḥ | sadā | naḥ ||7.85.5||
dhīrā | tu | asya | mahinā | janūṁṣi | vi | yaḥ | tastambha | rodasī iti | cit | urvī iti |
pra | nākam | ṛṣvam | nunude | bṛhantam | dvitā | nakṣatram | paprathat | ca | bhūma ||7.86.1||
uta | svayā | tanvā | sam | vade | tat | kadā | nu | antaḥ | varuṇe | bhuvāni |
kim | me | havyam | ahṛṇānaḥ | juṣeta | kadā | mṛḻīkam | su-manāḥ | abhi | khyam ||7.86.2||
pṛcche | tat | enaḥ | varuṇa | didṛkṣu | upo iti | emi | cikituṣaḥ | vi-pṛccham |
samānam | it | me | kavayaḥ | cit | āhuḥ | ayam | ha | tubhyam | varuṇaḥ | hṛṇīte ||7.86.3||
kim | āgaḥ | āsa | varuṇa | jyeṣṭham | yat | stotāram | jighāṁsasi | sakhāyam |
pra | tat | me | vocaḥ | duḥ-dabha | svadhā-vaḥ | ava | tvā | anenāḥ | namasā | turaḥ | iyām ||7.86.4||
ava | drugdhāni | pitryā | sṛja | naḥ | ava | yā | vayam | cakṛma | tanūbhiḥ |
ava | rājan | paśu-tṛpam | na | tāyum | sṛja | vatsam | na | dāmnaḥ | vasiṣṭham ||7.86.5||
na | saḥ | svaḥ | dakṣaḥ | varuṇa | dhrutiḥ | sā | surā | manyuḥ | vi-bhīdakaḥ | acittiḥ |
asti | jyāyān | kanīyasaḥ | upa-are | svapnaḥ | cana | it | anṛtasya | pra-yotā ||7.86.6||
aram | dāsaḥ | na | mīḻhuṣe | karāṇi | aham | devāya | bhūrṇaye | anāgāḥ |
acetayat | acitaḥ | devaḥ | aryaḥ | gṛtsam | rāye | kavi-taraḥ | junāti ||7.86.7||
ayam | su | tubhyam | varuṇa | svadhā-vaḥ | hṛdi | stomaḥ | upa-sṛitaḥ | cit | astu |
śam | naḥ | kṣeme | śam | ūm̐ iti | yoge | naḥ | astu | yūyam | pāta | svasti-bhiḥ | sadā | naḥ ||7.86.8||
radat | pathaḥ | varuṇaḥ | sūryāya | pra | arṇāṁsi | samudriyā | nadīnām |
sargaḥ | na | sṛṣṭaḥ | arvatīḥ | ṛta-yan | cakāra | mahīḥ | avanīḥ | aha-bhyaḥ ||7.87.1||
ātmā | te | vātaḥ | rajaḥ | ā | navīnot | paśuḥ | na | bhūrṇiḥ | yavase | sasa-vān |
antaḥ | mahī iti | bṛhatī iti | rodasī iti | ime iti | viśvā | te | dhāma | varuṇa | priyāṇi ||7.87.2||
pari | spaśaḥ | varuṇasya | smat-iṣṭāḥ | ubhe iti | paśyanti | rodasī iti | sumeke iti su-meke |
ṛta-vānaḥ | kavayaḥ | yajña-dhīrāḥ | pra-cetasaḥ | ye | iṣayanta | manma ||7.87.3||
uvāca | me | varuṇaḥ | medhirāya | triḥ | sapta | nāma | aghnyā | bibharti |
vidvān | padasya | guhyā | na | vocat | yugāya | vipraḥ | uparāya | śikṣan ||7.87.4||
tisraḥ | dyāvaḥ | ni-hitāḥ | antaḥ | asmin | tisraḥ | bhūmīḥ | uparāḥ | ṣaṭ-vidhānāḥ |
gṛtsaḥ | rājā | varuṇaḥ | cakre | etam | divi | pra-īṅkham | hiraṇyayam | śubhe | kam ||7.87.5||
ava | sindhum | varuṇaḥ | dyauḥ-iva | sthāt | drapsaḥ | na | śvetaḥ | mṛgaḥ | tuviṣmān |
gambhīra-śaṁsaḥ | rajasaḥ | vi-mānaḥ | supāra-kṣatraḥ | sataḥ | asya | rājā ||7.87.6||
yaḥ | mṛḻayāti | cakruṣe | cit | āgaḥ | vayam | syāma | varuṇe | anāgāḥ |
anu | vratāni | aditeḥ | ṛdhantaḥ | yūyam | pāta | svasti-bhiḥ | sadā | naḥ ||7.87.7||
pra | śundhyuvam | varuṇāya | preṣṭhām | matim | vasiṣṭha | mīḻhuṣe | bharasva |
yaḥ | īm | arvāñcam | karate | yajatram | sahasra-magham | vṛṣaṇam | bṛhantam ||7.88.1||
adha | nu | asya | sam-dṛśam | jaganvān | agneḥ | anīkam | varuṇasya | maṁsi |
svaḥ | yat | aśman | adhi-pāḥ | ūm̐ iti | andhaḥ | abhi | mā | vapuḥ | dṛśaye | ninīyāt ||7.88.2||
ā | yat | ruhāva | varuṇaḥ | ca | nāvam | pra | yat | samudram | īrayāva | madhyam |
adhi | yat | apām | snu-bhiḥ | carāva | pra | pra-īṅkhe | īṅkhayāvahai | śubhe | kam ||7.88.3||
vasiṣṭham | ha | varuṇaḥ | nāvi | ā | adhāt | ṛṣim | cakāra | su-apāḥ | mahaḥ-bhiḥ |
stotāram | vipraḥ | sudina-tve | ahnām | yāt | nu | dyāvaḥ | tatanan | yāt | uṣasaḥ ||7.88.4||
kva | tyāni | nau | sakhyā | babhūvuḥ | sacāvahe iti | yat | avṛkam | purā | cit |
bṛhantam | mānam | varuṇa | svadhā-vaḥ | sahasra-dvāram | jagama | gṛham | te ||7.88.5||
yaḥ | āpiḥ | nityaḥ | varuṇa | priyaḥ | san | tvām | āgāṁsi | kṛṇavat | sakhā | te |
mā | te | enasvantaḥ | yakṣin | bhujema | yandhi | sma | vipraḥ | stuvate | varūtham ||7.88.6||
dhruvāsu | tvā | āsu | kṣitiṣu | kṣiyantaḥ | vi | asmat | pāśam | varuṇaḥ | mumocat |
avaḥ | vanvānāḥ | aditeḥ | upa-sthāt | yūyam | pāta | svasti-bhiḥ | sadā | naḥ ||7.88.7||
mo iti | su | varuṇa | mṛt-mayam | gṛham | rājan | aham | gamam |
mṛḻa | su-kṣatra | mṛḻaya ||7.89.1||
yat | emi | prasphuran-iva | dṛtiḥ | na | dhmātaḥ | adri-vaḥ |
mṛḻa | su-kṣatra | mṛḻaya ||7.89.2||
kratvaḥ | samaha | dīnatā | prati-īpam | jagama | śuce |
mṛḻa | su-kṣatra | mṛḻaya ||7.89.3||
apām | madhye | tasthi-vāṁsam | tṛṣṇā | avidat | jaritāram |
mṛḻa | su-kṣatra | mṛḻaya ||7.89.4||
yat | kim | ca | idam | varuṇa | daivye | jane | abhi-droham | manuṣyāḥ | carāmasi |
acittī | yat | tava | dharma | yuyopima | mā | naḥ | tasmāt | enasaḥ | deva | ririṣaḥ ||7.89.5||
pra | vīra-yā | śucayaḥ | dadrire | vām | adhvaryu-bhiḥ | madhu-mantaḥ | sutāsaḥ |
vaha | vāyo iti | ni-yutaḥ | yāhi | accha | piba | sutasya | andhasaḥ | madāya ||7.90.1||
īśānāya | pra-hutim | yaḥ | te | ānaṭ | śucim | somam | śuci-pāḥ | tubhyam | vāyo iti |
kṛṇoṣi | tam | martyeṣu | pra-śastam | jātaḥ-jātaḥ | jāyate | vājī | asya ||7.90.2||
rāye | nu | yam | jajñatuḥ | rodasī iti | ime iti | rāye | devī | dhiṣaṇā | dhāti | devam |
adha | vāyum | ni-yutaḥ | saścata | svāḥ | uta | śvetam | vasu-dhitim | nireke ||7.90.3||
ucchan | uṣasaḥ | su-dināḥ | ariprāḥ | uru | jyotiḥ | vividuḥ | dīdhyānāḥ |
gavyam | cit | ūrvam | uśijaḥ | vi | vavruḥ | teṣām | anu | pra-divaḥ | sasruḥ | āpaḥ ||7.90.4||
te | satyena | manasā | dīdhyānāḥ | svena | yuktāsaḥ | kratunā | vahanti |
indravāyū iti | vīra-vāham | ratham | vām | īśānayoḥ | abhi | pṛkṣaḥ | sacante ||7.90.5||
īśānāsaḥ | ye | dadhate | svaḥ | naḥ | gobhiḥ | aśvebhiḥ | vasu-bhiḥ | hiraṇyaiḥ |
indravāyū iti | sūrayaḥ | viśvam | āyuḥ | arvat-bhiḥ | vīraiḥ | pṛtanāsu | sahyuḥ ||7.90.6||
arvantaḥ | na | śravasaḥ | bhikṣamāṇāḥ | indravāyū iti | sustuti-bhiḥ | vasiṣṭhāḥ |
vāja-yantaḥ | su | avase | huvema | yūyam | pāta | svasti-bhiḥ | sadā | naḥ ||7.90.7||
kuvit | aṅga | namasā | ye | vṛdhāsaḥ | purā | devāḥ | anavadyāsaḥ | āsan |
te | vāyave | manave | bādhitāya | avāsayan | uṣasam | sūryeṇa ||7.91.1||
uśantā | dūtā | na | dabhāya | gopā | māsaḥ | ca | pāthaḥ | śaradaḥ | ca | pūrvīḥ |
indravāyū iti | su-stutiḥ | vām | iyānā | mārḍīkam | īṭṭe | suvitam | ca | navyam ||7.91.2||
pīvaḥ-annān | rayi-vṛdhaḥ | su-medhāḥ | śvetaḥ | sisakti | ni-yutām | abhi-śrīḥ |
te | vāyave | sa-manasaḥ | vi | tasthuḥ | viśvā | it | naraḥ | su-apatyāni | cakruḥ ||7.91.3||
yāvat | taraḥ | tanvaḥ | yāvat | ojaḥ | yāvat | naraḥ | cakṣasā | dīdhyānāḥ |
śucim | somam | śuci-pā | pātam | asme iti | indravāyū iti | sadatam | barhiḥ | ā | idam ||7.91.4||
ni-yuvānā | ni-yutaḥ | spārha-vīrāḥ | indravāyū iti | sa-ratham | yātam | arvāk |
idam | hi | vām | pra-bhṛtam | madhvaḥ | agram | adha | prīṇānā | vi | mumuktam | asme iti ||7.91.5||
yāḥ | vām | śatam | ni-yutaḥ | yāḥ | sahasram | indravāyū iti | viśva-vārāḥ | sacante |
ā | ābhiḥ | yātam | su-vidatrābhiḥ | arvāk | pātam | narā | prati-bhṛtasya | madhvaḥ ||7.91.6||
arvantaḥ | na | śravasaḥ | bhikṣamāṇāḥ | indravāyū iti | sustuti-bhiḥ | vasiṣṭhāḥ |
vāja-yantaḥ | su | avase | huvema | yūyam | pāta | svasti-bhiḥ | sadā | naḥ ||7.91.7||
ā | vāyo iti | bhūṣa | śuci-pāḥ | upa | naḥ | sahasram | te | ni-yutaḥ | viśva-vāra |
upo iti | te | andhaḥ | madyam | ayāmi | yasya | deva | dadhiṣe | pūrva-peyam ||7.92.1||
pra | sotā | jīraḥ | adhvareṣu | asthāt | somam | indrāya | vāyave | pibadhyai |
pra | yat | vām | madhvaḥ | agriyam | bharanti | adhvaryavaḥ | deva-yantaḥ | śacībhiḥ ||7.92.2||
pra | yābhiḥ | yāsi | dāśvāṁsam | accha | niyut-bhiḥ | vāyo iti | iṣṭaye | duroṇe |
ni | naḥ | rayim | su-bhojasam | yuvasva | ni | vīram | gavyam | aśvyam | ca | rādhaḥ ||7.92.3||
ye | vāyave | indra-mādanāsaḥ | ā-devāsaḥ | ni-tośanāsaḥ | aryaḥ |
ghnantaḥ | vṛtrāṇi | sūri-bhiḥ | syāma | sasahvāṁsaḥ | yudhā | nṛ-bhiḥ | amitrān ||7.92.4||
ā | naḥ | niyut-bhiḥ | śatinībhiḥ | adhvaram | sahasriṇībhiḥ | upa | yāhi | yajñam |
vāyo iti | asmin | savane | mādayasva | yūyam | pāta | svasti-bhiḥ | sadā | naḥ ||7.92.5||
śucim | nu | stomam | nava-jātam | adya | indrāgnī iti | vṛtra-hanā | juṣethām |
ubhā | hi | vām | su-havā | johavīmi | tā | vājam | sadyaḥ | uśate | dheṣṭhā ||7.93.1||
tā | sānasī iti | śavasānā | hi | bhūtam | sākam-vṛdhā | śavasā | śūśu-vāṁsā |
kṣayantau | rāyaḥ | yavasasya | bhūreḥ | pṛṅktam | vājasya | sthavirasya | ghṛṣveḥ ||7.93.2||
upo iti | ha | yat | vidatham | vājinaḥ | guḥ | dhībhiḥ | viprāḥ | pra-matim | icchamānāḥ |
arvantaḥ | na | kāṣṭhām | nakṣamāṇāḥ | indrāgnī iti | johuvataḥ | naraḥ | te ||7.93.3||
gīḥ-bhiḥ | vipraḥ | pra-matim | icchamānaḥ | īṭṭe | rayim | yaśasam | pūrva-bhājam |
indrāgnī iti | vṛtra-hanā | su-vajrā | pra | naḥ | navyebhiḥ | tiratam | deṣṇaiḥ ||7.93.4||
sam | yat | mahī iti | mithatī iti | spardhamāne iti | tanū-rucā | śūra-sātā | yataite iti |
adeva-yum | vidathe | devayu-bhiḥ | satrā | hatam | soma-sutā | janena ||7.93.5||
imām | ūm̐ iti | su | soma-sutim | upa | naḥ | ā | indrāgnī iti | saumanasāya | yātam |
nu | cit | hi | parimamnāthe iti pari-mamnāthe | asmān | ā | vām | śaśvat-bhiḥ | vavṛtīya | vājaiḥ ||7.93.6||
saḥ | agne | enā | namasā | sam-iddhaḥ | accha | mitram | varuṇam | indram | voceḥ |
yat | sīm | āgaḥ | cakṛma | tat | su | mṛḻa | tat | aryamā | aditiḥ | śiśrathantu ||7.93.7||
etāḥ | agne | āśuṣāṇāsaḥ | iṣṭīḥ | yuvoḥ | sacā | abhi | aśyāma | vājān |
mā | indraḥ | naḥ | viṣṇuḥ | marutaḥ | pari | khyan | yūyam | pāta | svasti-bhiḥ | sadā | naḥ ||7.93.8||
iyam | vām | asya | manmanaḥ | indrāgnī iti | pūrvya-stutiḥ |
abhrāt | vṛṣṭiḥ-iva | ajani ||7.94.1||
śṛṇutam | jarituḥ | havam | indrāgnī iti | vanatam | giraḥ |
īśānā | pipyatam | dhiyaḥ ||7.94.2||
mā | pāpa-tvāya | naḥ | narā | indrāgnī iti | mā | abhi-śastaye |
mā | naḥ | rīradhatam | nide ||7.94.3||
indre | agnā | namaḥ | bṛhat | su-vṛktim | ā | īrayāmahe |
dhiyā | dhenāḥ | avasyavaḥ ||7.94.4||
tā | hi | śaśvantaḥ | īḻate | itthā | viprāsaḥ | ūtaye |
sa-bādhaḥ | vāja-sātaye ||7.94.5||
tā | vām | gīḥ-bhiḥ | vipanyavaḥ | prayasvantaḥ | havāmahe |
medha-sātā | saniṣyavaḥ ||7.94.6||
indrāgnī iti | avasā | ā | gatam | asmabhyam | carṣaṇi-sahā |
mā | naḥ | duḥ-śaṁsaḥ | īśata ||7.94.7||
mā | kasya | naḥ | araruṣaḥ | dhūrtiḥ | praṇak | martyasya |
indrāgnī iti | śarma | yacchatam ||7.94.8||
go-mat | hiraṇya-vat | vasu | yat | vām | aśva-vat | īmahe |
indrāgnī iti | tat | vanemahi ||7.94.9||
yat | some | ā | sute | naraḥ | indrāgnī iti | ajohavuḥ |
sapti-vantā | saparyavaḥ ||7.94.10||
ukthebhiḥ | vṛtrahan-tamā | yā | mandānā | cit | ā | girā |
āṅgūṣaiḥ | ā-vivāsataḥ ||7.94.11||
tau | it | duḥ-śaṁsam | martyam | duḥ-vidvāṁsam | rakṣasvinam |
ā-bhogam | hanmanā | hatam | uda-dhim | hanmanā | hatam ||7.94.12||
pra | kṣodasā | dhāyasā | sasre | eṣā | sarasvatī | dharuṇam | āyasī | pūḥ |
pra-bābadhānā | rathyā-iva | yāti | viśvāḥ | apaḥ | mahinā | sindhuḥ | anyāḥ ||7.95.1||
ekā | acetat | sarasvatī | nadīnām | śuciḥ | yatī | giri-bhyaḥ | ā | samudrāt |
rāyaḥ | cetantī | bhuvanasya | bhūreḥ | ghṛtam | payaḥ | duduhe | nāhuṣāya ||7.95.2||
saḥ | vavṛdhe | naryaḥ | yoṣaṇāsu | vṛṣā | śiśuḥ | vṛṣabhaḥ | yajñiyāsu |
saḥ | vājinam | maghavat-bhyaḥ | dadhāti | vi | sātaye | tanvam | mamṛjīta ||7.95.3||
uta | syā | naḥ | sarasvatī | juṣāṇā | upa | śravat | su-bhagā | yajñe | asmin |
mitajñu-bhiḥ | namasyaiḥ | iyānā | rāyā | yujā | cit | ut-tarā | sakhi-bhyaḥ ||7.95.4||
imā | juhvānāḥ | yuṣmat | ā | namaḥ-bhiḥ | prati | stomam | sarasvati | juṣasva |
tava | śarman | priya-tame | dadhānāḥ | upa | stheyāma | śaraṇam | na | vṛkṣam ||7.95.5||
ayam | ūm̐ iti | te | sarasvati | vasiṣṭhaḥ | dvārau | ṛtasya | su-bhage | vi | āvarityāvaḥ |
vardha | śubhre | stuvate | rāsi | vājān | yūyam | pāta | svasti-bhiḥ | sadā | naḥ ||7.95.6||
bṛhat | ūm̐ iti | gāyiṣe | vacaḥ | asuryā | nadīnām |
sarasvatīm | it | mahaya | suvṛkti-bhiḥ | stomaiḥ | vasiṣṭha | rodasī iti ||7.96.1||
ubhe iti | yat | te | mahinā | śubhre | andhasī iti | adhi-kṣiyanti | pūravaḥ |
sā | naḥ | bodhi | avitrī | marut-sakhā | coda | rādhaḥ | maghonām ||7.96.2||
bhadram | it | bhadrā | kṛṇavat | sarasvatī | akava-arī | cetati | vājinī-vatī |
gṛṇānā | jamadagni-vat | stuvānā | ca | vasiṣṭha-vat ||7.96.3||
jani-yantaḥ | nu | agravaḥ | putri-yantaḥ | su-dānavaḥ |
sarasvantam | havāmahe ||7.96.4||
ye | te | sarasvaḥ | ūrmayaḥ | madhu-mantaḥ | ghṛta-ścutaḥ |
tebhiḥ | naḥ | avitā | bhava ||7.96.5||
pīpi-vāṁsam | sarasvataḥ | stanam | yaḥ | viśva-darśataḥ |
bhakṣīmahi | pra-jām | iṣam ||7.96.6||
yajñe | divaḥ | nṛ-sadane | pṛthivyāḥ | naraḥ | yatra | deva-yavaḥ | madanti |
indrāya | yatra | savanāni | sunve | gamat | madāya | prathamam | vayaḥ | ca ||7.97.1||
ā | daivyā | vṛṇīmahe | avāṁsi | bṛhaspatiḥ | naḥ | mahe | ā | sakhāyaḥ |
yathā | bhavema | mīḻhuṣe | anāgāḥ | yaḥ | naḥ | dātā | parā-vataḥ | pitā-iva ||7.97.2||
tam | ūm̐ iti | jyeṣṭham | namasā | haviḥ-bhiḥ | su-śevam | brahmaṇaḥ | patim | gṛṇīṣe |
indram | ślokaḥ | mahi | daivyaḥ | sisaktu | yaḥ | brahmaṇaḥ | deva-kṛtasya | rājā ||7.97.3||
saḥ | ā | naḥ | yonim | sadatu | preṣṭhaḥ | bṛhaspatiḥ | viśva-vāraḥ | yaḥ | asti |
kāmaḥ | rāyaḥ | su-vīryasya | tam | dāt | parṣat | naḥ | ati | saścataḥ | ariṣṭān ||7.97.4||
tam | ā | naḥ | arkam | amṛtāya | juṣṭam | ime | dhāsuḥ | amṛtāsaḥ | purā-jāḥ |
śuci-krandam | yajatam | pastyānām | bṛhaspatim | anarvāṇam | huvema ||7.97.5||
tam | śagmāsaḥ | aruṣāsaḥ | aśvāḥ | bṛhaspatim | saha-vāhaḥ | vahanti |
sahaḥ | cit | yasya | nīla-vat | sadha-stham | nabhaḥ | na | rūpam | aruṣam | vasānāḥ ||7.97.6||
saḥ | hi | śuciḥ | śata-patraḥ | saḥ | śundhyuḥ | hiraṇya-vāśīḥ | iṣiraḥ | svaḥ-sāḥ |
bṛhaspatiḥ | saḥ | su-āveśaḥ | ṛṣvaḥ | puru | sakhi-bhyaḥ | ā-sutim | kariṣṭhaḥ ||7.97.7||
devī iti | devasya | rodasī iti | janitrī iti | bṛhaspatim | vavṛdhatuḥ | mahi-tvā |
dakṣāyyāya | dakṣata | sakhāyaḥ | karat | brahmaṇe | su-tarā | su-gādhā ||7.97.8||
iyam | vām | brahmaṇaḥ | pate | su-vṛktiḥ | brahma | indrāya | vajriṇe | akāri |
aviṣṭam | dhiyaḥ | jigṛtam | puram-dhīḥ | jajastam | aryaḥ | vanuṣām | arātīḥ ||7.97.9||
bṛhaspate | yuvam | indraḥ | ca | vasvaḥ | divyasya | īśāthe iti | uta | pārthivasya |
dhattam | rayim | stuvate | kīraye | cit | yūyam | pāta | svasti-bhiḥ | sadā | naḥ ||7.97.10||
adhvaryavaḥ | aruṇam | dugdham | aṁśum | juhotana | vṛṣabhāya | kṣitīnām |
gaurāt | vedīyān | ava-pānam | indraḥ | viśvāhā | it | yāti | suta-somam | icchan ||7.98.1||
yat | dadhiṣe | pra-divi | cāru | annam | dive-dive | pītim | it | asya | vakṣi |
uta | hṛdā | uta | manasā | juṣāṇaḥ | uśan | indra | pra-sthitān | pāhi | somān ||7.98.2||
jajñānaḥ | somam | sahase | papātha | pra | te | mātā | mahimānam | uvāca |
ā | indra | paprātha | uru | antarikṣam | yudhā | devebhyaḥ | varivaḥ | cakartha ||7.98.3||
yat | yodhayāḥ | mahataḥ | manyamānān | sākṣāma | tān | bāhu-bhiḥ | śāśadānān |
yat | vā | nṛ-bhiḥ | vṛtaḥ | indra | abhi-yudhyāḥ | tam | tvayā | ājim | sauśravasam | jayema ||7.98.4||
pra | indrasya | vocam | prathamā | kṛtāni | pra | nūtanā | magha-vā | yā | cakāra |
yadā | it | adevīḥ | asahiṣṭa | māyāḥ | atha | abhavat | kevalaḥ | somaḥ | asya ||7.98.5||
tava | idam | viśvam | abhitaḥ | paśavyam | yat | paśyasi | cakṣasā | sūryasya |
gavām | asi | go-patiḥ | ekaḥ | indra | bhakṣīmahi | te | pra-yatasya | vasvaḥ ||7.98.6||
bṛhaspate | yuvam | indraḥ | ca | vasvaḥ | divyasya | īśāthe iti | uta | pārthivasya |
dhattam | rayim | stuvate | kīraye | cit | yūyam | pāta | svasti-bhiḥ | sadā | naḥ ||7.98.7||
paraḥ | mātrayā | tanvā | vṛdhāna | na | te | mahi-tvam | anu | aśnuvanti |
ubhe iti | te | vidma | rajasī iti | pṛthivyāḥ | viṣṇo iti | deva | tvam | paramasya | vitse ||7.99.1||
na | te | viṣṇo iti | jāyamānaḥ | na | jātaḥ | deva | mahimnaḥ | param | antam | āpa |
ut | astabhnāḥ | nākam | ṛṣvam | bṛhantam | dādhartha | prācīm | kakubham | pṛthivyāḥ ||7.99.2||
irāvatī itīrā-vatī | dhenumatī iti dhenu-matī | hi | bhūtam | suyavasinī iti su-yavasinī | manuṣe | daśasyā |
vi | astabhnāḥ | rodasī iti | viṣṇo iti | ete iti | dādhartha | pṛthivīm | abhitaḥ | mayūkhaiḥ ||7.99.3||
urum | yajñāya | cakrathuḥ | ūm̐ iti | lokam | janayantā | sūryam | uṣasam | agnim |
dāsasya | cit | vṛṣa-śiprasya | māyāḥ | jaghnathuḥ | narā | pṛtanājyeṣu ||7.99.4||
indrāviṣṇū iti | dṛṁhitāḥ | śambarasya | nava | puraḥ | navatim | ca | śnathiṣṭam |
śatam | varcinaḥ | sahasram | ca | sākam | hathaḥ | aprati | asurasya | vīrān ||7.99.5||
iyam | manīṣā | bṛhatī | bṛhantā | uru-kramā | tavasā | vardhayantī |
rare | vām | stomam | vidatheṣu | viṣṇo iti | pinvatam | iṣaḥ | vṛjaneṣu | indra ||7.99.6||
vaṣaṭ | te | viṣṇo iti | āsaḥ | ā | kṛṇomi | tat | me | juṣasva | śipi-viṣṭa | havyam |
vardhantu | tvā | su-stutayaḥ | giraḥ | me | yūyam | pāta | svasti-bhiḥ | sadā | naḥ ||7.99.7||
nu | martaḥ | dayate | saniṣyan | yaḥ | viṣṇave | uru-gāyāya | dāśat |
pra | yaḥ | satrācā | manasā | yajāte | etāvantam | naryam | ā-vivāsāt ||7.100.1||
tvam | viṣṇo iti | su-matim | viśva-janyām | apra-yutām | eva-yāvaḥ | matim | dāḥ |
parcaḥ | yathā | naḥ | suvitasya | bhūreḥ | aśva-vataḥ | puru-candrasya | rāyaḥ ||7.100.2||
triḥ | devaḥ | pṛthivīm | eṣaḥ | etām | vi | cakrame | śata-arcasam | mahi-tvā |
pra | viṣṇuḥ | astu | tavasaḥ | tavīyān | tveṣam | hi | asya | sthavirasya | nāma ||7.100.3||
vi | cakrame | pṛthivīm | eṣaḥ | etām | kṣetrāya | viṣṇuḥ | manuṣe | daśasyan |
dhruvāsaḥ | asya | kīrayaḥ | janāsaḥ | uru-kṣitim | su-janimā | cakāra ||7.100.4||
pra | tat | te | adya | śipi-viṣṭa | nāma | aryaḥ | śaṁsāmi | vayunāni | vidvān |
tam | tvā | gṛṇāmi | tavasam | atavyān | kṣayantam | asya | rajasaḥ | parāke ||7.100.5||
kim | it | te | viṣṇo iti | pari-cakṣyam | bhūt | pra | yat | vavakṣe | śipi-viṣṭaḥ | asmi |
mā | varpaḥ | asmat | apa | gūhaḥ | etat | yat | anya-rūpaḥ | sam-ithe | babhūtha ||7.100.6||
vaṣaṭ | te | viṣṇo iti | āsaḥ | ā | kṛṇomi | tat | me | juṣasva | śipi-viṣṭa | havyam |
vardhantu | tvā | su-stutayaḥ | giraḥ | me | yūyam | pāta | svasti-bhiḥ | sadā | naḥ ||7.100.7||
tisraḥ | vācaḥ | pra | vada | jyotiḥ-agrāḥ | yāḥ | etat | duhre | madhu-dogham | ūdhaḥ |
saḥ | vatsam | kṛṇvan | garbham | oṣadhīnām | sadyaḥ | jātaḥ | vṛṣabhaḥ | roravīti ||7.101.1||
yaḥ | vardhanaḥ | oṣadhīnām | yaḥ | apām | yaḥ | viśvasya | jagataḥ | devaḥ | īśe |
saḥ | tri-dhātu | śaraṇam | śarma | yaṁsat | tri-vartu | jyotiḥ | su-abhiṣṭi | asme iti ||7.101.2||
starīḥ | ūm̐ iti | tvat | bhavati | sūte | ūm̐ iti | tvat | yathā-vaśam | tanvam | cakre | eṣaḥ |
pituḥ | payaḥ | prati | gṛbhṇāti | mātā | tena | pitā | vardhate | tena | putraḥ ||7.101.3||
yasmin | viśvāni | bhuvanāni | tasthuḥ | tisraḥ | dyāvaḥ | tredhā | sasruḥ | āpaḥ |
trayaḥ | kośāsaḥ | upa-secanāsaḥ | madhvaḥ | ścotanti | abhitaḥ | vi-rapśam ||7.101.4||
idam | vacaḥ | parjanyāya | sva-rāje | hṛdaḥ | astu | antaram | tat | jujoṣat |
mayaḥ-bhuvaḥ | vṛṣṭayaḥ | santu | asme iti | su-pippalāḥ | oṣadhīḥ | deva-gopāḥ ||7.101.5||
saḥ | retaḥ-dhāḥ | vṛṣabhaḥ | śaśvatīnām | tasmin | ātmā | jagataḥ | tusthuṣaḥ | ca |
tat | mā | ṛtam | pātu | śata-śāradāya | yūyam | pāta | svasti-bhiḥ | sadā | naḥ ||7.101.6||
parjanyāya | pra | gāyata | divaḥ | putrāya | mīḻhuṣe |
saḥ | naḥ | yavasam | icchatu ||7.102.1||
yaḥ | garbham | oṣadhīnām | gavām | kṛṇoti | arvatām |
parjanyaḥ | puruṣīṇām ||7.102.2||
tasmai | it | āsye | haviḥ | juhota | madhumat-tamam |
iḻām | naḥ | sam-yatam | karat ||7.102.3||
saṁvatsaram | śaśayānāḥ | brāhmaṇāḥ | vrata-cāriṇaḥ |
vācam | parjanya-jinvitām | pra | maṇḍūkāḥ | avādiṣuḥ ||7.103.1||
divyāḥ | āpaḥ | abhi | yat | enam | āyan | dṛtim | na | śuṣkam | sarasī iti | śayānam |
gavām | aha | na | māyuḥ | vatsinīnām | maṇḍūkānām | vagnuḥ | atra | sam | eti ||7.103.2||
yat | īm | enān | uśataḥ | abhi | avarṣīt | tṛṣyā-vataḥ | prāvṛṣi | ā-gatāyām |
akhkhalīkṛtya | pitaram | na | putraḥ | anyaḥ | anyam | upa | vadantam | eti ||7.103.3||
anyaḥ | anyam | anu | gṛbhṇāti | enoḥ | apām | pra-sarge | yat | amandiṣātām |
maṇḍūkaḥ | yat | abhi-vṛṣṭaḥ | kaniskan | pṛśniḥ | sam-pṛṅkte | haritena | vācam ||7.103.4||
yat | eṣām | anyaḥ | anyasya | vācam | śāktasya-iva | vadati | śikṣamāṇaḥ |
sarvam | tat | eṣām | samṛdhā-iva | parva | yat | su-vācaḥ | vadathana | adhi | ap-su ||7.103.5||
go-māyuḥ | ekaḥ | aja-māyuḥ | ekaḥ | pṛśniḥ | ekaḥ | haritaḥ | ekaḥ | eṣām |
samānam | nāma | bibhrataḥ | vi-rūpāḥ | puru-trā | vācam | pipiśuḥ | vadantaḥ ||7.103.6||
brāhmaṇāsaḥ | ati-rātre | na | some | saraḥ | na | pūrṇam | abhitaḥ | vadantaḥ |
saṁvatsarasya | tat | ahariti | pari | stha | yat | maṇḍūkāḥ | prāvṛṣīṇam | babhūva ||7.103.7||
brāhmaṇāsaḥ | sominaḥ | vācam | akrata | brahma | kṛṇvantaḥ | parivatsarīṇam |
adhvaryavaḥ | gharmiṇaḥ | sisvidānāḥ | āviḥ | bhavanti | guhyāḥ | na | ke | cit ||7.103.8||
deva-hitim | jugupuḥ | dvādaśasya | ṛtum | naraḥ | na | pra | minanti | ete |
saṁvatsare | prāvṛṣi | ā-gatāyām | taptāḥ | gharmāḥ | aśnuvate | vi-sargam ||7.103.9||
go-māyuḥ | adāt | aja-māyuḥ | adāt | pṛśniḥ | adāt | haritaḥ | naḥ | vasūni |
gavām | maṇḍūkāḥ | dadataḥ | śatāni | sahasra-sāve | pra | tirante | āyuḥ ||7.103.10||
indrāsomā | tapatam | rakṣaḥ | ubjatam | ni | arpayatam | vṛṣaṇā | tamaḥ-vṛdhaḥ |
parā | śṛṇītam | acitaḥ | ni | oṣatam | hatam | nudethām | ni | śiśītam | atriṇaḥ ||7.104.1||
indrāsomā | sam | agha-śaṁsam | abhi | agham | tapuḥ | yayastu | caruḥ | agnivān-iva |
brahma-dviṣe | kravya-ade | ghora-cakṣase | dveṣaḥ | dhattam | anavāyam | kimīdine ||7.104.2||
indrāsomā | duḥ-kṛtaḥ | vavre | antaḥ | anārambhaṇe | tamasi | pra | vidhyatam |
yathā | na | ataḥ | punaḥ | ekaḥ | cana | ut-ayat | tat | vām | astu | sahase | manyu-mat | śavaḥ ||7.104.3||
indrāsomā | vartayatam | divaḥ | vadham | sam | pṛthivyāḥ | agha-śaṁsāya | tarhaṇam |
ut | takṣatam | svaryam | parvatebhyaḥ | yena | rakṣaḥ | vavṛdhānam | ni-jūrvathaḥ ||7.104.4||
indrāsomā | vartayatam | divaḥ | pari | agni-taptebhiḥ | yuvam | aśmahanma-bhiḥ |
tapuḥ-vadhebhiḥ | ajarebhiḥ | atriṇaḥ | ni | parśāne | vidhyatam | yantu | ni-svaram ||7.104.5||
indrāsomā | pari | vām | bhūtu | viśvataḥ | iyam | matiḥ | kakṣyā | aśvā-iva | vājinā |
yām | vām | hotrām | pari-hinomi | medhayā | imā | brahmāṇi | nṛpatī iveti nṛpatī-iva | jinvatam ||7.104.6||
prati | smarethām | tujayat-bhiḥ | evaiḥ | hatam | druhaḥ | rakṣasaḥ | bhaṅgura-vataḥ |
indrāsomā | duḥ-kṛte | mā | su-gam | bhūt | yaḥ | naḥ | kadā | cit | abhi-dāsati | druhā ||7.104.7||
yaḥ | mā | pākena | manasā | carantam | abhi-caṣṭe | anṛtebhiḥ | vacaḥ-bhiḥ |
āpaḥ-iva | kāśinā | sam-gṛbhītāḥ | asan | astu | asataḥ | indra | vaktā ||7.104.8||
ye | pāka-śaṁsam | vi-harante | evaiḥ | ye | vā | bhadram | dūṣayanti | svadhābhiḥ |
ahaye | vā | tān | pra-dadātu | somaḥ | ā | vā | dadhātu | niḥ-ṛteḥ | upa-sthe ||7.104.9||
yaḥ | naḥ | rasam | dipsati | pitvaḥ | agne | yaḥ | aśvānām | yaḥ | gavām | yaḥ | tanūnām |
ripuḥ | stenaḥ | steya-kṛt | dabhram | etu | ni | saḥ | hīyatām | tanvā | tanā | ca ||7.104.10||
paraḥ | saḥ | astu | tanvā | tanā | ca | tisraḥ | pṛthivīḥ | adhaḥ | astu | viśvāḥ |
prati | śuṣyatu | yaśaḥ | asya | devāḥ | yaḥ | naḥ | divā | dipsati | yaḥ | ca | naktam ||7.104.11||
su-vijñānam | cikituṣe | janāya | sat | ca | asat | ca | vacasī iti | paspṛdhāte iti |
tayoḥ | yat | satyam | yatarat | ṛjīyaḥ | tat | it | somaḥ | avati | hanti | asat ||7.104.12||
na | vai | ūm̐ iti | somaḥ | vṛjinam | hinoti | na | kṣatriyam | mithuyā | dhārayantam |
hanti | rakṣaḥ | hanti | asat | vadantam | ubhau | indrasya | pra-sitau | śayāte iti ||7.104.13||
yadi | vā | aham | anṛta-devaḥ | āsa | mogham | vā | devān | api-ūhe | agne |
kim | asmabhyam | jāta-vedaḥ | hṛṇīṣe | drogha-vācaḥ | te | niḥ-ṛtham | sacantām ||7.104.14||
adya | murīya | yadi | yātu-dhānaḥ | asmi | yadi | vā | āyuḥ | tatapa | puruṣasya |
adha | saḥ | vīraiḥ | daśa-bhiḥ | vi | yūyāḥ | yaḥ | mā | mogham | yātu-dhāna | iti | āha ||7.104.15||
yaḥ | mā | ayātum | yātu-dhāna | iti | āha | yaḥ | vā | rakṣāḥ | śuciḥ | asmi | iti | āha |
indraḥ | tam | hantu | mahatā | vadhena | viśvasya | jantoḥ | adhamaḥ | padīṣṭa ||7.104.16||
pra | yā | jigāti | khargalā-iva | naktam | apa | druhā | tanvam | gūhamānā |
vavrān | anantān | ava | sā | padīṣṭa | grāvāṇaḥ | ghnantu | rakṣasaḥ | upabdaiḥ ||7.104.17||
vi | tiṣṭhadhvam | marutaḥ | vikṣu | icchata | gṛbhāyata | rakṣasaḥ | sam | pinaṣṭana |
vayaḥ | ye | bhūtvī | patayanti | nakta-bhiḥ | ye | vā | ripaḥ | dadhire | deve | adhvare ||7.104.18||
pra | vartaya | divaḥ | aśmānam | indra | soma-śitam | magha-van | sam | śiśādhi |
prāktāt | apāktāt | adharāt | udaktāt | abhi | jahi | rakṣasaḥ | parvatena ||7.104.19||
ete | ūm̐ iti | tye | patayanti | śva-yātavaḥ | indram | dipsanti | dipsavaḥ | adābhyam |
śiśīte | śakraḥ | piśunebhyaḥ | vadham | nūnam | sṛjat | aśanim | yātumat-bhyaḥ ||7.104.20||
indraḥ | yātūnām | abhavat | parā-śaraḥ | haviḥ-mathīnām | abhi | ā-vivāsatām |
abhi | it | ūm̐ iti | śakraḥ | paraśuḥ | yathā | vanam | pātrā-iva | bhindan | sataḥ | eti | rakṣasaḥ ||7.104.21||
ulūka-yātum | śuśulūka-yātum | jahi | śva-yātum | uta | koka-yātum |
suparṇa-yātum | uta | gṛdhra-yātum | dṛṣadā-iva | pra | mṛṇa | rakṣaḥ | indra ||7.104.22||
mā | naḥ | rakṣaḥ | abhi | naṭ | yātu-māvatām | apa | ucchatu | mithunā | yā | kimīdinā |
pṛthivī | naḥ | pārthivāt | pātu | aṁhasaḥ | antarikṣam | divyāt | pātu | asmān ||7.104.23||
indra | jahi | pumāṁsam | yātu-dhānam | uta | striyam | māyayā | śāśadānām |
vi-grīvāsaḥ | mūra-devāḥ | ṛdantu | mā | te | dṛśan | sūryam | ut-carantam ||7.104.24||
prati | cakṣva | vi | cakṣva | indraḥ | ca | soma | jāgṛtam |
rakṣaḥ-bhyaḥ | vadham | asyatam | aśanim | yātumat-bhyaḥ ||7.104.25||
mā | cit | anyat | vi | śaṁsata | sakhāyaḥ | mā | riṣaṇyata |
indram | it | stota | vṛṣaṇam | sacā | sute | muhuḥ | ukthā | ca | śaṁsata ||8.1.1||
ava-krakṣiṇam | vṛṣabham | yathā | ajuram | gām | na | carṣaṇi-saham |
vi-dveṣaṇam | sam-vananā | ubhayam-karam | maṁhiṣṭham | ubhayāvinam ||8.1.2||
yat | cit | hi | tvā | janāḥ | ime | nānā | havante | ūtaye |
asmākam | brahma | idam | indra | bhūtu | te | ahā | viśvā | ca | vardhanam ||8.1.3||
vi | tartūryante | magha-van | vipaḥ-citaḥ | aryaḥ | vipaḥ | janānām |
upa | kramasva | puru-rūpam | ā | bhara | vājam | nediṣṭham | ūtaye ||8.1.4||
mahe | cana | tvām | adri-vaḥ | parā | śulkāya | deyām |
na | sahasrāya | na | ayutāya | vajri-vaḥ | na | śatāya | śata-magha ||8.1.5||
vasyān | indra | asi | me | pituḥ | uta | bhrātuḥ | abhuñjataḥ |
mātā | ca | me | chadayathaḥ | samā | vaso iti | vasu-tvanāya | rādhase ||8.1.6||
kva | iyatha | kva | it | asi | puru-trā | cit | hi | te | manaḥ |
alarṣi | yudhma | khaja-kṛt | puram-dara | pra | gāyatrāḥ | agāsiṣuḥ ||8.1.7||
pra | asmai | gāyatram | arcata | vavātuḥ | yaḥ | puram-daraḥ |
yābhiḥ | kāṇvasya | upa | barhiḥ | ā-sadam | yāsat | vajrī | bhinat | puraḥ ||8.1.8||
ye | te | santi | daśa-gvinaḥ | śatinaḥ | ye | sahasriṇaḥ |
aśvāsaḥ | ye | te | vṛṣaṇaḥ | raghu-druvaḥ | tebhiḥ | naḥ | tūyam | ā | gahi ||8.1.9||
ā | tu | adya | sabaḥ-dughām | huve | gāyatra-vepasam |
indram | dhenum | su-dughām | anyām | iṣam | uru-dhārām | aram-kṛtam ||8.1.10||
yat | tudat | sūraḥ | etaśam | vaṅkū iti | vātasya | parṇinā |
vahat | kutsam | ārjuneyam | śata-kratuḥ | tsarat | gandharvam | astṛtam ||8.1.11||
yaḥ | ṛte | cit | abhi-śriṣaḥ | purā | jatru-bhyaḥ | ā-tṛdaḥ |
sam-dhātā | sam-dhim | magha-vā | puru-vasuḥ | iṣkartā | vi-hrutam | punariti ||8.1.12||
mā | bhūma | niṣṭyāḥ-iva | indra | tvat | araṇāḥ-iva |
vanāni | na | pra-jahitāni | adri-vaḥ | duroṣāsaḥ | amanmahi ||8.1.13||
amanmahi | it | anāśavaḥ | anugrāsaḥ | ca | vṛtra-han |
sakṛt | su | te | mahatā | śūra | rādhasā | anu | stomam | mudīmahi ||8.1.14||
yadi | stomam | mama | śravat | asmākam | indram | indavaḥ |
tiraḥ | pavitram | sasṛ-vāṁsaḥ | āśavaḥ | mandantu | tugrya-vṛdhaḥ ||8.1.15||
ā | tu | adya | sadha-stutim | vavātuḥ | sakhyuḥ | ā | gahi |
upa-stutiḥ | maghonām | pra | tvā | avatu | adha | te | vaśmi | su-stutim ||8.1.16||
sota | hi | somam | adri-bhiḥ | ā | īm | enam | ap-su | dhāvata |
gavyā | vastrā-iva | vāsayantaḥ | it | naraḥ | niḥ | dhukṣan | vakṣaṇābhyaḥ ||8.1.17||
adha | jmaḥ | adha | vā | divaḥ | bṛhataḥ | rocanāt | adhi |
ayā | vardhasva | tanvā | girā | mama | ā | jātā | sukrato iti su-krato | pṛṇa ||8.1.18||
indrāya | su | madin-tamam | somam | sota | vareṇyam |
śakraḥ | enam | pīpayat | viśvayā | dhiyā | hinvānam | na | vāja-yum ||8.1.19||
mā | tvā | somasya | galdayā | sadā | yācan | aham | girā |
bhūrṇim | mṛgam | na | savaneṣu | cukrudham | kaḥ | īśānam | na | yāciṣat ||8.1.20||
madena | iṣitam | madam | ugram | ugreṇa | śavasā |
viśveṣām | tarutāram | mada-cyutam | made | hi | sma | dadāti | naḥ ||8.1.21||
śevāre | vāryā | puru | devaḥ | martāya | dāśuṣe |
saḥ | sunvate | ca | stuvate | ca | rāsate | viśva-gūrtaḥ | ari-stutaḥ ||8.1.22||
ā | indra | yāhi | matsva | citreṇa | deva | rādhasā |
saraḥ | na | prāsi | udaram | sapīti-bhiḥ | ā | somebhiḥ | uru | sphiram ||8.1.23||
ā | tvā | sahasram | ā | śatam | yuktāḥ | rathe | hiraṇyaye |
brahma-yujaḥ | harayaḥ | indra | keśinaḥ | vahantu | soma-pītaye ||8.1.24||
ā | tvā | rathe | hiraṇyaye | harī iti | mayūra-śepyā |
śiti-pṛṣṭhā | vahatām | madhvaḥ | andhasaḥ | vivakṣaṇasya | pītaye ||8.1.25||
piba | tu | asya | girvaṇaḥ | sutasya | pūrvapāḥ-iva |
pari-kṛtasya | rasinaḥ | iyam | ā-sutiḥ | cāruḥ | madāya | patyate ||8.1.26||
yaḥ | ekaḥ | asti | daṁsanā | mahān | ugraḥ | abhi | vrataiḥ |
gamat | saḥ | śiprī | na | saḥ | yoṣat | ā | gamat | havam | na | pari | varjati ||8.1.27||
tvam | puram | cariṣṇvam | vadhaiḥ | śuṣṇasya | sam | piṇak |
tvam | bhāḥ | anu | caraḥ | adha | dvitā | yat | indra | havyaḥ | bhuvaḥ ||8.1.28||
mama | tvā | sūre | ut-ite | mama | madhyaṁdine | divaḥ |
mama | pra-pitve | api-śarvare | vaso iti | ā | stomāsaḥ | avṛtsata ||8.1.29||
stuhi | stuhi | it | ete | gha | te | maṁhiṣṭhāsaḥ | maghonām |
nindita-aśvaḥ | pra-pathī | parama-jyāḥ | maghasya | medhya-atithe ||8.1.30||
ā | yat | aśvān | vanan-vataḥ | śraddhayā | aham | rathe | ruham |
uta | vāmasya | vasunaḥ | ciketati | yaḥ | asti | yādvaḥ | paśuḥ ||8.1.31||
yaḥ | ṛjrā | mahyam | mamahe | saha | tvacā | hiraṇyayā |
eṣaḥ | viśvāni | abhi | astu | saubhagā | ā-saṅgasya | svanat-rathaḥ ||8.1.32||
adha | plāyogiḥ | ati | dāsat | anyān | ā-saṅgaḥ | agne | daśa-bhiḥ | sahasraiḥ |
adha | ukṣaṇaḥ | daśa | mahyam | ruśantaḥ | naḻāḥ-iva | sarasaḥ | niḥ | atiṣṭhan ||8.1.33||
anu | asya | sthūram | dadṛśe | purastāt | anasthaḥ | ūruḥ | ava-rambamāṇaḥ |
śaśvatī | nārī | abhi-cakṣya | āha | su-bhadram | arya | bhojanam | bibharṣi ||8.1.34||
idam | vaso iti | sutam | andhaḥ | piba | su-pūrṇam | udaram |
anābhayin | rarima | te ||8.2.1||
nṛ-bhiḥ | dhūtaḥ | sutaḥ | aśnaiḥ | avyaḥ | vāraiḥ | pari-pūtaḥ |
aśvaḥ | na | niktaḥ | nadīṣu ||8.2.2||
tam | te | yavam | yathā | gobhiḥ | svādum | akarma | śrīṇantaḥ |
indra | tvā | asmin | sadha-māde ||8.2.3||
indra | it | soma-pāḥ | ekaḥ | indraḥ | suta-pāḥ | viśva-āyuḥ |
antaḥ | devān | martyān | ca ||8.2.4||
na | yam | śukraḥ | na | duḥ-āśīḥ | na | tṛprāḥ | uru-vyacasam |
apa-spṛṇvate | su-hārdam ||8.2.5||
gobhiḥ | yat | īm | anye | asmat | mṛgam | na | vrāḥ | mṛgayante |
abhi-tsaranti | dhenu-bhiḥ ||8.2.6||
trayaḥ | indrasya | somāḥ | sutāsaḥ | santu | devasya |
sve | kṣaye | suta-pāvnaḥ ||8.2.7||
trayaḥ | kośāsaḥ | ścotanti | tisraḥ | camvaḥ | su-pūrṇāḥ |
samāne | adhi | bhārman ||8.2.8||
śuciḥ | asi | puruniḥ-sthāḥ | kṣīraiḥ | madhyataḥ | ā-śīrtaḥ |
dadhnā | mandiṣṭhaḥ | śūrasya ||8.2.9||
ime | te | indra | somāḥ | tīvrāḥ | asme iti | sutāsaḥ |
śukrāḥ | ā-śiram | yācante ||8.2.10||
tān | ā-śiram | puroḻāśam | indra | imam | somam | śrīṇīhi |
revantam | hi | tvā | śṛṇomi ||8.2.11||
hṛt-su | pītāsaḥ | yudhyante | duḥ-madāsaḥ | na | surāyām |
ūdhaḥ | na | nagnāḥ | jarante ||8.2.12||
revān | it | revataḥ | stotā | syāt | tvā-vataḥ | maghonaḥ |
pra | it | ūm̐ iti | hari-vaḥ | śrutasya ||8.2.13||
uktham | cana | śasyamānam | agoḥ | ariḥ | ā | ciketa |
na | gāyatram | gīyamānam ||8.2.14||
mā | naḥ | indra | pīyatnave | mā | śardhate | parā | dāḥ |
śikṣa | śacī-vaḥ | śacībhiḥ ||8.2.15||
vayam | ūm̐ iti | tvā | tadit-arthāḥ | indra | tvā-yantaḥ | sakhāyaḥ |
kaṇvāḥ | ukthebhiḥ | jarante ||8.2.16||
na | gha | īm | anyat | ā | papana | vajrin | apasaḥ | naviṣṭau |
tava | it | ūm̐ iti | stomam | ciketa ||8.2.17||
icchanti | devāḥ | sunvantam | na | svapnāya | spṛhayanti |
yanti | pra-mādam | atandrāḥ ||8.2.18||
o iti | su | pra | yāhi | vājebhiḥ | mā | hṛṇīthāḥ | abhi | asmān |
mahān-iva | yuva-jāniḥ ||8.2.19||
mo iti | su | adya | duḥ-hanāvān | sāyam | karat | āre | asmat |
aśrīraḥ-iva | jāmātā ||8.2.20||
vidma | hi | asya | vīrasya | bhūri-dāvārīm | su-matim |
triṣu | jātasya | manāṁsi ||8.2.21||
ā | tu | siñca | kaṇva-mantam | na | gha | vidma | śavasānāt |
yaśaḥ-taram | śatam-ūteḥ ||8.2.22||
jyeṣṭhena | sotaḥ | indrāya | somam | vīrāya | śakrāya |
bhara | pibat | naryāya ||8.2.23||
yaḥ | vediṣṭhaḥ | avyathiṣu | aśva-vantam | jaritṛ-bhyaḥ |
vājam | stotṛ-bhyaḥ | go-mantam ||8.2.24||
panyam-panyam | it | sotāraḥ | ā | dhāvata | madyāya |
somam | vīrāya | śūrāya ||8.2.25||
pātā | vṛtra-hā | sutam | ā | gha | gamat | na | āre | asmat |
ni | yamate | śatam-ūtiḥ ||8.2.26||
ā | iha | harī iti | brahma-yujā | śagmā | vakṣataḥ | sakhāyam |
gīḥ-bhiḥ | śrutam | girvaṇasam ||8.2.27||
svādavaḥ | somāḥ | ā | yāhi | śrītāḥ | somāḥ | ā | yāhi |
śiprin | ṛṣi-vaḥ | śacī-vaḥ | na | ayam | accha | sadha-mādam ||8.2.28||
stutaḥ | ca | yāḥ | tvā | vardhanti | mahe | rādhase | nṛmṇāya |
indra | kāriṇam | vṛdhantaḥ ||8.2.29||
giraḥ | ca | yāḥ | te | girvāhaḥ | ukthā | ca | tubhyam | tāni |
satrā | dadhire | śavāṁsi ||8.2.30||
eva | it | eṣaḥ | tuvi-kūrmiḥ | vājān | ekaḥ | vajra-hastaḥ |
sanāt | amṛktaḥ | dayate ||8.2.31||
hanta | vṛtram | dakṣiṇena | indraḥ | puru | puru-hūtaḥ |
mahān | mahībhiḥ | śacībhiḥ ||8.2.32||
yasmin | viśvāḥ | carṣaṇayaḥ | uta | cyautnā | jrayāṁsi | ca |
anu | gha | it | mandī | maghonaḥ ||8.2.33||
eṣaḥ | etāni | cakāra | indraḥ | viśvā | yaḥ | ati | śṛṇve |
vāja-dāvā | maghonām ||8.2.34||
pra-bhartā | ratham | gavyantam | apākāt | cit | yam | avati |
inaḥ | vasu | saḥ | hi | voḻhā ||8.2.35||
sanitā | vipraḥ | arvat-bhiḥ | hantā | vṛtram | nṛ-bhiḥ | śūraḥ |
satyaḥ | avitā | vidhantam ||8.2.36||
yajadhva | enam | priya-medhāḥ | indram | satrācā | manasā |
yaḥ | bhūt | somaiḥ | satya-madvā ||8.2.37||
gātha-śravasam | sat-patim | śravaḥ-kāmam | puru-tmānam |
kaṇvāsaḥ | gāta | vājinam ||8.2.38||
yaḥ | ṛte | cit | gāḥ | padebhyaḥ | dāt | sakhā | nṛ-bhyaḥ | śacī-vān |
ye | asmin | kāmam | aśriyan ||8.2.39||
itthā | dhī-vantam | adri-vaḥ | kāṇvam | medhya-atithim |
meṣaḥ | bhūtaḥ | abhi | yan | ayaḥ ||8.2.40||
śikṣa | vibhindo iti vi-bhindo | asmai | catvāri | ayutā | dadat |
aṣṭa | paraḥ | sahasrā ||8.2.41||
uta | su | tye iti | payaḥ-vṛdhā | mākī iti | raṇasya | naptyā |
jani-tvanāya | mamahe ||8.2.42||
piba | sutasya | rasinaḥ | matsva | naḥ | indra | go-mataḥ |
āpiḥ | naḥ | bodhi | sadha-mādyaḥ | vṛdhe | asmān | avantu | te | dhiyaḥ ||8.3.1||
bhūyāma | te | su-matau | vājinaḥ | vayam | mā | naḥ | staḥ | abhi-mātaye |
asmān | citrābhiḥ | avatāt | abhiṣṭi-bhiḥ | ā | naḥ | sumneṣu | yamaya ||8.3.2||
imāḥ | ūm̐ iti | tvā | puruvaso iti puru-vaso | giraḥ | vardhantu | yāḥ | mama |
pāvaka-varṇāḥ | śucayaḥ | vipaḥ-citaḥ | abhi | stomaiḥ | anūṣata ||8.3.3||
ayam | sahasram | ṛṣi-bhiḥ | sahaḥ-kṛtaḥ | samudraḥ-iva | paprathe |
satyaḥ | saḥ | asya | mahimā | gṛṇe | śavaḥ | yajñeṣu | vipra-rājye ||8.3.4||
indram | it | deva-tātaye | indram | pra-yati | adhvare |
indram | sam-īke | vaninaḥ | havāmahe | indram | dhanasya | sātaye ||8.3.5||
indraḥ | mahnā | rodasī iti | paprathat | śavaḥ | indraḥ | sūryam | arocayat |
indre | ha | viśvā | bhuvanāni | yemire | indre | suvānāsaḥ | indavaḥ ||8.3.6||
abhi | tvā | pūrva-pītaye | indra | stomebhiḥ | āyavaḥ |
sam-īcīnāsaḥ | ṛbhavaḥ | sam | asvaran | rudrāḥ | gṛṇanta | pūrvyam ||8.3.7||
asya | it | indraḥ | vavṛdhe | vṛṣṇyam | śavaḥ | made | sutasya | viṣṇavi |
adya | tam | asya | mahimānam | āyavaḥ | anu | stuvanti | pūrva-thā ||8.3.8||
tat | tvā | yāmi | su-vīryam | tat | brahma | pūrva-cittaye |
yena | yati-bhyaḥ | bhṛgave | dhane | hite | yena | praskaṇvam | āvitha ||8.3.9||
yena | samudram | asṛjaḥ | mahīḥ | apaḥ | tat | indra | vṛṣṇi | te | śavaḥ |
sadyaḥ | saḥ | asya | mahimā | na | sam-naśe | yam | kṣoṇīḥ | anu-cakrade ||8.3.10||
śagdhi | naḥ | indra | yat | tvā | rayim | yāmi | su-vīryam |
śagdhi | vājāya | prathamam | sisāsate | śagdhi | stomāya | pūrvya ||8.3.11||
śagdhi | naḥ | asya | yat | ha | pauram | āvitha | dhiyaḥ | indra | sisāsataḥ |
śagdhi | yathā | ruśamam | śyāvakam | kṛpam | indra | pra | āvaḥ | svaḥ-naram ||8.3.12||
kat | navyaḥ | atasīnām | turaḥ | gṛṇīta | martyaḥ |
nahi | nu | asya | mahimānam | indriyam | svaḥ | gṛṇantaḥ | ānaśuḥ ||8.3.13||
kat | ūm̐ iti | stuvantaḥ | ṛta-yanta | devatā | ṛṣiḥ | kaḥ | vipraḥ | ohate |
kadā | havam | magha-van | indra | sunvataḥ | kat | ūm̐ iti | stuvataḥ | ā | gamaḥ ||8.3.14||
ut | ūm̐ iti | tye | madhumat-tamāḥ | giraḥ | stomāsaḥ | īrate |
satrā-jitaḥ | dhana-sāḥ | akṣita-ūtayaḥ | vāja-yantaḥ | rathāḥ-iva ||8.3.15||
kaṇvāḥ-iva | bhṛgavaḥ | sūryāḥ-iva | viśvam | it | dhītam | ānaśuḥ |
indram | stomebhiḥ | mahayantaḥ | āyavaḥ | priya-medhāsaḥ | asvaran ||8.3.16||
yukṣva | hi | vṛtrahan-tama | harī iti | indra | parā-vataḥ |
arvācīnaḥ | magha-van | soma-pītaye | ugraḥ | ṛṣvebhiḥ | ā | gahi ||8.3.17||
ime | hi | te | kāravaḥ | vāvaśuḥ | dhiyā | viprāsaḥ | medha-sātaye |
saḥ | tvam | naḥ | magha-van | indra | girvaṇaḥ | venaḥ | na | śṛṇudhi | havam ||8.3.18||
niḥ | indra | bṛhatībhyaḥ | vṛtram | dhanu-bhyaḥ | asphuraḥ |
niḥ | arbudasya | mṛgayasya | māyinaḥ | niḥ | parvatasya | gāḥ | ājaḥ ||8.3.19||
niḥ | agnayaḥ | rurucuḥ | niḥ | ūm̐ iti | sūryaḥ | niḥ | somaḥ | indriyaḥ | rasaḥ |
niḥ | antarikṣāt | adhamaḥ | mahām | ahim | kṛṣe | tat | indra | pauṁsyam ||8.3.20||
yam | me | duḥ | indraḥ | marutaḥ | pāka-sthāmā | kaurayāṇaḥ |
viśveṣām | tmanā | śobhiṣṭham | upa-iva | divi | dhāvamānam ||8.3.21||
rohitam | me | pāka-sthāmā | su-dhuram | kakṣya-prām |
adāt | rāyaḥ | vi-bodhanam ||8.3.22||
yasmai | anye | daśa | prati | dhuram | vahanti | vahnayaḥ |
astam | vayaḥ | na | tugryam ||8.3.23||
ātmā | pituḥ | tanūḥ | vāsaḥ | ojaḥ-dāḥ | abhi-añjanam |
turīyam | it | rohitasya | pāka-sthāmānam | bhojam | dātāram | abravam ||8.3.24||
yat | indra | prāk | apāk | udak | nyak | vā | hūyase | nṛ-bhiḥ |
sima | puru | nṛ-sūtaḥ | asi | ānave | asi | pra-śardha | turvaśe ||8.4.1||
yat | vā | rume | ruśame | śyāvake | kṛpe | indra | mādayase | sacā |
kaṇvāsaḥ | tvā | brahma-bhiḥ | stoma-vāhasaḥ | indra | ā | yacchanti | ā | gahi ||8.4.2||
yathā | gauraḥ | apā | kṛtam | tṛṣyan | eti | ava | iriṇam |
ā-pitve | naḥ | pra-pitve | tūyam | ā | gahi | kaṇveṣu | su | sacā | piba ||8.4.3||
mandantu | tvā | magha-van | indra | indavaḥ | rādhaḥ-deyāya | sunvate |
ā-muṣya | somam | apibaḥ | camū iti | sutam | jyeṣṭham | tat | dadhiṣe | sahaḥ ||8.4.4||
pra | cakre | sahasā | sahaḥ | babhañja | manyum | ojasā |
viśve | te | indra | pṛtanā-yavaḥ | yaho iti | ni | vṛkṣāḥ-iva | yemire ||8.4.5||
sahasreṇa-iva | sacate | yavi-yudhā | yaḥ | te | ānaṭ | upa-stutim |
putram | prāvargam | kṛṇute | su-vīrye | dāśnoti | namaukti-bhiḥ ||8.4.6||
mā | bhema | mā | śramiṣma | ugrasya | sakhye | tava |
mahat | te | vṛṣṇaḥ | abhi-cakṣyam | kṛtam | paśyema | turvaśam | yadum ||8.4.7||
savyām | anu | sphigyam | vavase | vṛṣā | na | dānaḥ | asya | roṣati |
madhvā | sam-pṛktāḥ | sāragheṇa | dhenavaḥ | tūyam | ā | ihi | drava | piba ||8.4.8||
aśvī | rathī | su-rūpaḥ | it | go-mān | it | indra | te | sakhā |
śvātra-bhājā | vayasā | sacate | sadā | candraḥ | yāti | sabhām | upa ||8.4.9||
ṛśyaḥ | na | tṛṣyan | ava-pānam | ā | gahi | piba | somam | vaśān | anu |
ni-meghamānaḥ | magha-van | dive-dive | ojiṣṭham | dadhiṣe | sahaḥ ||8.4.10||
adhvaryo iti | dravaya | tvam | somam | indraḥ | pipāsati |
upa | nūnam | yuyuje | vṛṣaṇā | harī iti | ā | ca | jagāma | vṛtra-hā ||8.4.11||
svayam | cit | saḥ | manyate | dāśuriḥ | janaḥ | yatra | somasya | tṛmpasi |
idam | te | annam | yujyam | sam-ukṣitam | tasya | ā | ihi | pra | drava | piba ||8.4.12||
rathe-sthāya | adhvaryavaḥ | somam | indrāya | sotana |
adhi | bradhnasya | adrayaḥ | vi | cakṣate | sunvantaḥ | dāśu-adhvaram ||8.4.13||
upa | bradhnam | vavātā | vṛṣaṇā | harī iti | indram | apa-su | vakṣataḥ |
arvāñcam | tvā | saptayaḥ | adhvara-śriyaḥ | vahantu | savanā | it | upa ||8.4.14||
pra | pūṣaṇam | vṛṇīmahe | yujyāya | puru-vasum |
saḥ | śakra | śikṣa | puru-hūta | naḥ | dhiyā | tuje | rāye | vi-mocana ||8.4.15||
sam | naḥ | śiśīhi | bhurijoḥ-iva | kṣuram | rāsva | rāyaḥ | vi-mocana |
tve iti | tat | naḥ | su-vedam | usriyam | vasu | yam | tvam | hinoṣi | martyam ||8.4.16||
vemi | tvā | pūṣan | ṛñjase | vemi | stotave | āghṛṇe |
na | tasya | vemi | araṇam | hi | tat | vaso iti | stuṣe | pajrāya | sāmne ||8.4.17||
parā | gāvaḥ | yavasam | kat | cit | āghṛṇe | nityam | rekṇaḥ | amartya |
asmākam | pūṣan | avitā | śivaḥ | bhava | maṁhiṣṭhaḥ | vāja-sātaye ||8.4.18||
sthūram | rādhaḥ | śata-aśvam | kuruṅgasya | diviṣṭiṣu |
rājñaḥ | tveṣasya | su-bhagasya | rātiṣu | turvaśeṣu | amanmahi ||8.4.19||
dhībhiḥ | sātāni | kāṇvasya | vājinaḥ | priya-medhaiḥ | abhidyu-bhiḥ |
ṣaṣṭim | sahasrā | anu | niḥ-majām | aje | niḥ | yūthāni | gavām | ṛṣiḥ ||8.4.20||
vṛkṣāḥ | cit | me | abhi-pitve | araraṇuḥ |
gām | bhajanta | mehanā | aśvam | bhajanta | mehanā ||8.4.21||
dūrāt | iha-iva | yat | satī | aruṇa-psuḥ | aśiśvitat |
vi | bhānum | viśvadhā | atanat ||8.5.1||
nṛ-vat | dasrā | manaḥ-yujā | rathena | pṛthu-pājasā |
sacethe iti | aśvinā | uṣasam ||8.5.2||
yuvābhyām | vājinīvasū iti vājinī-vasū | prati | stomāḥ | adṛkṣata |
vācam | dūtaḥ | yathā | ohiṣe ||8.5.3||
puru-priyā | naḥ | ūtaye | puru-mandrā | puruvasū iti puru-vasū |
stuṣe | kaṇvāsaḥ | aśvinā ||8.5.4||
maṁhiṣṭhā | vāja-sātamā | iṣayantā | śubhaḥ | patī iti |
gantārā | dāśuṣaḥ | gṛham ||8.5.5||
tā | su-devāya | dāśuṣe | su-medhām | avi-tāriṇīm |
ghṛtaiḥ | gavyūtim | ukṣatam ||8.5.6||
ā | naḥ | stomam | upa | dravat | tūyam | śyenebhiḥ | āśu-bhiḥ |
yātam | aśvebhiḥ | aśvinā ||8.5.7||
yebhiḥ | tisraḥ | parā-vataḥ | divaḥ | viśvāni | rocanā |
trīn | aktūn | pari-dīyathaḥ ||8.5.8||
uta | naḥ | go-matīḥ | iṣaḥ | uta | sātīḥ | ahaḥ-vidā |
vi | pathaḥ | sātaye | sitam ||8.5.9||
ā | naḥ | go-mantam | aśvinā | su-vīram | su-ratham | rayim |
voḻham | aśva-vatīḥ | iṣaḥ ||8.5.10||
vavṛdhānā | śubhaḥ | patī iti | dasrā | hiraṇyavartanī iti hiraṇya-vartanī |
pibatam | somyam | madhu ||8.5.11||
asmabhyam | vājinīvasū iti vājinī-vasū | maghavat-bhyaḥ | ca | sa-prathaḥ |
chardiḥ | yantam | adābhyam ||8.5.12||
ni | su | brahma | janānām | yā | aviṣṭam | tūyam | ā | gatam |
mo iti | su | anyān | upa | aratam ||8.5.13||
asya | pibatam | aśvinā | yuvam | madasya | cāruṇaḥ |
madhvaḥ | rātasya | dhiṣṇyā ||8.5.14||
asme iti | ā | vahatam | rayim | śata-vantam | sahasriṇam |
puru-kṣum | viśva-dhāyasam ||8.5.15||
puru-trā | cit | hi | vām | narā | vi-hvayante | manīṣiṇaḥ |
vāghat-bhiḥ | aśvinā | ā | gatam ||8.5.16||
janāsaḥ | vṛkta-barhiṣaḥ | haviṣmantaḥ | aram-kṛtaḥ |
yuvām | havante | aśvinā ||8.5.17||
asmākam | adya | vām | ayam | stomaḥ | vāhiṣṭhaḥ | antamaḥ |
yuvābhyām | bhūtu | aśvinā ||8.5.18||
yaḥ | ha | vām | madhunaḥ | dṛtiḥ | ā-hitaḥ | ratha-carṣaṇe |
tataḥ | pibatam | aśvinā ||8.5.19||
tena | naḥ | vājinīvasū iti vājinī-vasū | paśve | tokāya | śam | gave |
vahatam | pīvarīḥ | iṣaḥ ||8.5.20||
uta | naḥ | divyāḥ | iṣaḥ | uta | sindhūn | ahaḥ-vidā |
apa | dvārā-iva | varṣathaḥ ||8.5.21||
kadā | vām | taugryaḥ | vidhat | samudre | jahitaḥ | narā |
yat | vām | rathaḥ | vi-bhiḥ | patāt ||8.5.22||
yuvam | kaṇvāya | nāsatyā | api-riptāya | harmye |
śaśvat | ūtīḥ | daśasyathaḥ ||8.5.23||
tābhiḥ | ā | yātam | ūti-bhiḥ | navyasībhiḥ | suśasti-bhiḥ |
yat | vām | vṛṣaṇvasū iti vṛṣaṇ-vasū | huve ||8.5.24||
yathā | cit | kaṇvam | āvatam | priya-medham | upa-stutam |
atrim | śiñjāram | aśvinā ||8.5.25||
yathā | uta | kṛtvye | dhane | aṁśum | goṣu | agastyam |
yathā | vājeṣu | sobharim ||8.5.26||
etāvat | vām | vṛṣaṇvasū iti vṛṣaṇ-vasū | ataḥ | vā | bhūyaḥ | aśvinā |
gṛṇantaḥ | sumnam | īmahe ||8.5.27||
ratham | hiraṇya-vandhuram | hiraṇya-abhīśum | aśvinā |
ā | hi | sthāthaḥ | divi-spṛśam ||8.5.28||
hiraṇyayī | vām | rabhiḥ | īṣā | akṣaḥ | hiraṇyayaḥ |
ubhā | cakrā | hiraṇyayā ||8.5.29||
tena | naḥ | vājinīvasū iti vājinī-vasū | parā-vataḥ | cit | ā | gatam |
upa | imām | su-stutim | mama ||8.5.30||
ā | vahethe iti | parākāt | pūrvīḥ | aśnantau | aśvinā |
iṣaḥ | dāsīḥ | amartyā ||8.5.31||
ā | naḥ | dyumnaiḥ | ā | śravaḥ-bhiḥ | ā | rāyā | yātam | aśvinā |
puru-candrā | nāsatyā ||8.5.32||
ā | iha | vām | pruṣita-psavaḥ | vayaḥ | vahantu | parṇinaḥ |
accha | su-adhvaram | janam ||8.5.33||
ratham | vām | anu-gāyasam | yaḥ | iṣā | vartate | saha |
na | cakram | abhi | bādhate ||8.5.34||
hiraṇyayena | rathena | dravatpāṇi-bhiḥ | aśvaiḥ |
dhī-javanā | nāsatyā ||8.5.35||
yuvam | mṛgam | jāgṛ-vāṁsam | svadathaḥ | vā | vṛṣaṇvasū iti vṛṣaṇ-vasū |
tā | naḥ | pṛṅktam | iṣā | rayim ||8.5.36||
tā | me | aśvinā | sanīnām | vidyātam | navānām |
yathā | cit | caidyaḥ | kaśuḥ | śatam | uṣṭrānām | dadat | sahasrā | daśa | gonām ||8.5.37||
yaḥ | me | hiraṇya-saṁdṛśaḥ | daśa | rājñaḥ | amaṁhata |
adhaḥ-padāḥ | it | caidyasya | kṛṣṭayaḥ | carma-mnāḥ | abhitaḥ | janāḥ ||8.5.38||
mākiḥ | enā | pathā | gāt | yena | ime | yanti | cedayaḥ |
anyaḥ | na | it | sūriḥ | ohate | bhūridāvat-taraḥ | janaḥ ||8.5.39||
mahān | indraḥ | yaḥ | ojasā | parjanyaḥ | vṛṣṭimān-iva |
stomaiḥ | vatsasya | vavṛdhe ||8.6.1||
pra-jām | ṛtasya | piprataḥ | pra | yat | bharanta | vahnayaḥ |
viprāḥ | ṛtasya | vāhasā ||8.6.2||
kaṇvāḥ | indram | yat | akrata | stomaiḥ | yajñasya | sādhanam |
jāmi | bruvate | āyudham ||8.6.3||
sam | asya | manyave | viśaḥ | viśvāḥ | namanta | kṛṣṭayaḥ |
samudrāya-iva | sindhavaḥ ||8.6.4||
ojaḥ | tat | asya | titviṣe | ubhe iti | yat | sam-avartayat |
indraḥ | carma-iva | rodasī iti ||8.6.5||
vi | cit | vṛtrasya | dodhataḥ | vajreṇa | śata-parvaṇā |
śiraḥ | bibheda | vṛṣṇinā ||8.6.6||
imāḥ | abhi | pra | nonumaḥ | vipām | agreṣu | dhītayaḥ |
agneḥ | śociḥ | na | didyutaḥ ||8.6.7||
guhā | satīḥ | upa | tmanā | pra | yat | śocanta | dhītayaḥ |
kaṇvāḥ | ṛtasya | dhārayā ||8.6.8||
pra | tam | indra | naśīmahi | rayim | go-mantam | aśvinam |
pra | brahma | pūrva-cittaye ||8.6.9||
aham | it | hi | pituḥ | pari | medhām | ṛtasya | jagrabha |
aham | sūryaḥ-iva | ajani ||8.6.10||
aham | pratnena | manmanā | giraḥ | śumbhāmi | kaṇva-vat |
yena | indraḥ | śuṣmam | it | dadhe ||8.6.11||
ye | tvām | indra | na | tustuvuḥ | ṛṣayaḥ | ye | ca | tustuvuḥ |
mama | it | vardhasva | su-stutaḥ ||8.6.12||
yat | asya | manyuḥ | adhvanīt | vi | vṛtram | parva-śaḥ | rujan |
apaḥ | samudram | airayat ||8.6.13||
ni | śuṣṇe | indra | dharṇasim | vajram | jaghantha | dasyavi |
vṛṣā | hi | ugra | śṛṇviṣe ||8.6.14||
na | dyāvaḥ | indram | ojasā | na | antarikṣāṇi | vajriṇam |
na | vivyacanta | bhūmayaḥ ||8.6.15||
yaḥ | te | indra | mahīḥ | apaḥ | stabhu-yamānaḥ | ā | aśayat |
ni | tam | padyāsu | śiśnathaḥ ||8.6.16||
yaḥ | ime iti | rodasī iti | mahī iti | samīcī iti sam-īcī | sam-ajagrabhīt |
tamaḥ-bhiḥ | indra | tam | guhaḥ ||8.6.17||
ye | indra | yatayaḥ | tvā | bhṛgavaḥ | ye | ca | tustuvuḥ |
mama | it | ugra | śrudhi | havam ||8.6.18||
imāḥ | te | indra | pṛśnayaḥ | ghṛtam | duhate | ā-śiram |
enām | ṛtasya | pipyuṣīḥ ||8.6.19||
yāḥ | indra | pra-svaḥ | tvā | āsā | garbham | acakriran |
pari | dharma-iva | sūryam ||8.6.20||
tvām | it | śavasaḥ | pate | kaṇvāḥ | ukthena | vavṛdhuḥ |
tvām | sutāsaḥ | indavaḥ ||8.6.21||
tava | it | indra | pra-nītiṣu | uta | pra-śastiḥ | adri-vaḥ |
yajñaḥ | vitantasāyyaḥ ||8.6.22||
ā | naḥ | indra | mahīm | iṣam | puram | na | darṣi | go-matīm |
uta | pra-jām | su-vīryam ||8.6.23||
uta | tyat | āśu-aśvyam | yat | indra | nāhuṣīṣu | ā |
agre | vikṣu | pra-dīdayat ||8.6.24||
abhi | vrajam | na | tatniṣe | sūraḥ | upāka-cakṣasam |
yat | indra | mṛḻayāsi | naḥ ||8.6.25||
yat | aṅga | taviṣī-yase | indra | pra-rājasi | kṣitīḥ |
mahān | apāraḥ | ojasā ||8.6.26||
tam | tvā | haviṣmatīḥ | viśaḥ | upa | bruvate | ūtaye |
uru-jrayasam | indu-bhiḥ ||8.6.27||
upa-hvare | girīṇām | sam-gathe | ca | nadīnām |
dhiyā | vipraḥ | ajāyata ||8.6.28||
ataḥ | samudram | ut-vataḥ | cikitvān | ava | paśyati |
yataḥ | vipānaḥ | ejati ||8.6.29||
āt | it | pratnasya | retasaḥ | jyotiḥ | paśyanti | vāsaram |
paraḥ | yat | idhyate | divā ||8.6.30||
kaṇvāsaḥ | indra | te | matim | viśve | vardhanti | pauṁsyam |
uto iti | śaviṣṭha | vṛṣṇyam ||8.6.31||
imām | me | indra | su-stutim | juṣasva | pra | su | mām | ava |
uta | pra | vardhaya | matim ||8.6.32||
uta | brahmaṇyā | vayam | tubhyam | pra-vṛddha | vajri-vaḥ |
viprāḥ | atakṣma | jīvase ||8.6.33||
abhi | kaṇvāḥ | anūṣata | āpaḥ | na | pra-vatā | yatīḥ |
indram | vanan-vatī | matiḥ ||8.6.34||
indram | ukthāni | vavṛdhuḥ | samudram-iva | sindhavaḥ |
anutta-manyum | ajaram ||8.6.35||
ā | naḥ | yāhi | parā-vataḥ | hari-bhyām | haryatābhyām |
imam | indra | sutam | piba ||8.6.36||
tvām | it | vṛtrahan-tama | janāsaḥ | vṛkta-barhiṣaḥ |
havante | vāja-sātaye ||8.6.37||
anu | tvā | rodasī iti | ubhe iti | cakram | na | varti | etaśam |
anu | suvānāsaḥ | indavaḥ ||8.6.38||
mandasva | su | svaḥ-nare | uta | indra | śaryaṇā-vati |
matsva | vivasvataḥ | matī ||8.6.39||
vavṛdhānaḥ | upa | dyavi | vṛṣā | vajrī | aroravīt |
vṛtra-hā | soma-pātamaḥ ||8.6.40||
ṛṣiḥ | hi | pūrva-jāḥ | asi | ekaḥ | īśānaḥ | ojasā |
indra | coṣkūyase | vasu ||8.6.41||
asmākam | tvā | sutān | upa | vīta-pṛṣṭhāḥ | abhi | prayaḥ |
śatam | vahantu | harayaḥ ||8.6.42||
imām | su | pūrvyām | dhiyam | madhoḥ | ghṛtasya | pipyuṣīm |
kaṇvāḥ | ukthena | vavṛdhuḥ ||8.6.43||
indram | it | vi-mahīnām | medhe | vṛṇīta | martyaḥ |
indram | saniṣyuḥ | ūtaye ||8.6.44||
arvāñcam | tvā | puru-stuta | priyamedha-stutā | harī iti |
soma-peyāya | vakṣataḥ ||8.6.45||
śatam | aham | tirindire | sahasram | parśau | ā | dade |
rādhāṁsi | yādvānām ||8.6.46||
trīṇi | śatāni | arvatām | sahasrā | daśa | gonām |
daduḥ | pajrāya | sāmne ||8.6.47||
ut | ānaṭ | kakuhaḥ | divam | uṣṭrān | catuḥ-yujaḥ | dadat |
śravasā | yādvam | janam ||8.6.48||
pra | yat | vaḥ | tri-stubham | iṣam | marutaḥ | vipraḥ | akṣarat |
vi | parvateṣu | rājatha ||8.7.1||
yat | aṅga | taviṣī-yavaḥ | yāmam | śubhrāḥ | acidhvam |
ni | parvatāḥ | ahāsata ||8.7.2||
ut | īrayanta | vāyu-bhiḥ | vāśrāsaḥ | pṛśni-mātaraḥ |
dhukṣanta | pipyuṣīm | iṣam ||8.7.3||
vapanti | marutaḥ | miham | pra | vepayanti | parvatān |
yat | yāmam | yānti | vāyu-bhiḥ ||8.7.4||
ni | yat | yāmāya | vaḥ | giriḥ | ni | sindhavaḥ | vi-dharmaṇe |
mahe | śuṣmāya | yemire ||8.7.5||
yuṣmān | ūm̐ iti | naktam | ūtaye | yuṣmān | divā | havāmahe |
yuṣmān | pra-yati | adhvare ||8.7.6||
ut | ūm̐ iti | tye | aruṇa-psavaḥ | citrāḥ | yāmebhiḥ | īrate |
vāśrāḥ | adhi | snunā | divaḥ ||8.7.7||
sṛjanti | raśmim | ojasā | panthām | sūryāya | yātave |
te | bhānu-bhiḥ | vi | tasthire ||8.7.8||
imām | me | marutaḥ | giram | imam | stomam | ṛbhukṣaṇaḥ |
imam | me | vanata | havam ||8.7.9||
trīṇi | sarāṁsi | pṛśnayaḥ | duduhre | vajriṇe | madhu |
utsam | kavandham | udriṇam ||8.7.10||
marutaḥ | yat | ha | vaḥ | divaḥ | sumna-yantaḥ | havāmahe |
ā | tu | naḥ | upa | gantana ||8.7.11||
yūyam | hi | stha | su-dānavaḥ | rudrāḥ | ṛbhukṣaṇaḥ | dame |
uta | pra-cetasaḥ | made ||8.7.12||
ā | naḥ | rayim | mada-cyutam | puru-kṣum | viśva-dhāyasam |
iyarta | marutaḥ | divaḥ ||8.7.13||
adhi-iva | yat | girīṇām | yāmam | śubhrāḥ | acidhvam |
suvānaiḥ | mandadhve | indu-bhiḥ ||8.7.14||
etāvataḥ | cit | eṣām | sumnam | bhikṣeta | martyaḥ |
adābhyasya | manma-bhiḥ ||8.7.15||
ye | drapsāḥ-iva | rodasī iti | dhamanti | anu | vṛṣṭi-bhiḥ |
utsam | duhantaḥ | akṣitam ||8.7.16||
ut | ūm̐ iti | svānebhiḥ | īrate | ut | rathaiḥ | ut | ūm̐ iti | vāyu-bhiḥ |
ut | stomaiḥ | pṛśni-mātaraḥ ||8.7.17||
yena | āva | turvaśam | yadum | yena | kaṇvam | dhana-spṛtam |
rāye | su | tasya | dhīmahi ||8.7.18||
imāḥ | ūm̐ iti | vaḥ | su-dānavaḥ | ghṛtam | na | pipyuṣīḥ | iṣaḥ |
vardhān | kāṇvasya | manma-bhiḥ ||8.7.19||
kva | nūnam | su-dānavaḥ | madatha | vṛkta-barhiṣaḥ |
brahmā | kaḥ | vaḥ | saparyati ||8.7.20||
nahi | sma | yat | ha | vaḥ | purā | stomebhiḥ | vṛkta-barhiṣaḥ |
śardhān | ṛtasya | jinvatha ||8.7.21||
sam | ūm̐ iti | tye | mahatīḥ | apaḥ | sam | kṣoṇī iti | sam | ūm̐ iti | sūryam |
sam | vajram | parva-śaḥ | dadhuḥ ||8.7.22||
vi | vṛtram | parva-śaḥ | yayuḥ | vi | parvatān | arājinaḥ |
cakrāṇāḥ | vṛṣṇi | pauṁsyam ||8.7.23||
anu | tritasya | yudhyataḥ | śuṣmam | āvan | uta | kratum |
anu | indram | vṛtra-tūrye ||8.7.24||
vidyut-hastāḥ | abhi-dyavaḥ | śiprāḥ | śīrṣan | hiraṇyayīḥ |
śubhrāḥ | vi | añjata | śriye ||8.7.25||
uśanā | yat | parā-vataḥ | ukṣṇaḥ | randhram | ayātana |
dyauḥ | na | cakradat | bhiyā ||8.7.26||
ā | naḥ | makhasya | dāvane | aśvaiḥ | hiraṇyapāṇi-bhiḥ |
devāsaḥ | upa | gantana ||8.7.27||
yat | eṣām | pṛṣatīḥ | rathe | praṣṭiḥ | vahati | rohitaḥ |
yānti | śubhrāḥ | riṇan | apaḥ ||8.7.28||
su-some | śaryaṇā-vati | ārjīke | pastya-vati |
yayuḥ | ni-cakrayā | naraḥ ||8.7.29||
kadā | gacchātha | marutaḥ | itthā | vipram | havamānam |
mārḍīkebhiḥ | nādhamānam ||8.7.30||
kat | ha | nūnam | kadha-priyaḥ | yat | indram | ajahātana |
kaḥ | vaḥ | sakhi-tve | ohate ||8.7.31||
saho iti | su | naḥ | vajra-hastaiḥ | kaṇvāsaḥ | agnim | marut-bhiḥ |
stuṣe | hiraṇya-vāśībhiḥ ||8.7.32||
o iti | su | vṛṣṇaḥ | pra-yajyūn | ā | navyase | suvitāya |
vavṛtyām | citra-vājān ||8.7.33||
girayaḥ | cit | ni | jihate | parśānāsaḥ | manyamānāḥ |
parvatāḥ | cit | ni | yemire ||8.7.34||
ā | akṣṇa-yāvānaḥ | vahanti | antarikṣeṇa | patataḥ |
dhātāraḥ | stuvate | vayaḥ ||8.7.35||
agniḥ | hi | jani | pūrvyaḥ | chandaḥ | na | sūraḥ | arciṣā |
te | bhānu-bhiḥ | vi | tasthire ||8.7.36||
ā | naḥ | viśvābhiḥ | ūti-bhiḥ | aśvinā | gacchatam | yuvam |
dasrā | hiraṇyavartanī iti hiraṇya-vartanī | pibatam | somyam | madhu ||8.8.1||
ā | nūnam | yātam | aśvinā | rathena | sūrya-tvacā |
bhujī iti | hiraṇya-peśasā | kavī iti | gambhīra-cetasā ||8.8.2||
ā | yātam | nahuṣaḥ | pari | ā | antarikṣāt | suvṛkti-bhiḥ |
pibāthaḥ | aśvinā | madhu | kaṇvānām | savane | sutam ||8.8.3||
ā | naḥ | yātam | divaḥ | pari | ā | antarikṣāt | adha-priyā |
putraḥ | kaṇvasya | vām | iha | susāva | somyam | madhu ||8.8.4||
ā | naḥ | yātam | upa-śruti | aśvinā | soma-pītaye |
svāhā | stomasya | vardhanā | pra | kavī iti | dhīti-bhiḥ | narā ||8.8.5||
yat | cit | hi | vām | purā | ṛṣayaḥ | juhūre | avase | narā |
ā | yātam | aśvinā | ā | gatam | upa | imām | su-stutim | mama ||8.8.6||
divaḥ | cit | rocanāt | adhi | ā | naḥ | gantam | svaḥ-vidā |
dhībhiḥ | vatsa-pracetasā | stomebhiḥ | havana-śrutā ||8.8.7||
kim | anye | pari | āsate | asmat | stomebhiḥ | aśvinā |
putraḥ | kaṇvasya | vām | ṛṣiḥ | gīḥ-bhiḥ | vatsaḥ | avīvṛdhat ||8.8.8||
ā | vām | vipraḥ | iha | avase | ahvat | stomebhiḥ | aśvinā |
ariprā | vṛtrahan-tamā | tā | naḥ | bhūtam | mayaḥ-bhuvā ||8.8.9||
ā | yat | vām | yoṣaṇā | ratham | atiṣṭhat | vājinīvasū iti vājinī-vasū |
viśvāni | aśvinā | yuvam | pra | dhītāni | agacchatam ||8.8.10||
ataḥ | sahasra-nirnijā | rathena | ā | yātam | aśvinā |
vatsaḥ | vām | madhu-mat | vacaḥ | aśaṁsīt | kāvyaḥ | kaviḥ ||8.8.11||
puru-mandrā | puruvasū iti puru-vasū | manotarā | rayīṇām |
stomam | me | aśvinau | imam | abhi | vahnī iti | anūṣātām ||8.8.12||
ā | naḥ | viśvāni | aśvinā | dhattam | rādhāṁsi | ahrayā |
kṛtam | naḥ | ṛtviya-vataḥ | mā | naḥ | rīradhatam | nide ||8.8.13||
yat | nāsatyā | parā-vati | yat | vā | sthaḥ | adhi | ambare |
ataḥ | sahasra-nirnijā | rathena | ā | yātam | aśvinā ||8.8.14||
yaḥ | vām | nāsatyau | ṛṣiḥ | gīḥ-bhiḥ | vatsaḥ | avīvṛdhat |
tasmai | sahasra-nirnijam | iṣam | dhattam | ghṛta-ścutam ||8.8.15||
pra | asmai | ūrjam | ghṛta-ścutam | aśvinā | yacchatam | yuvam |
yaḥ | vām | sumnāya | tustavat | vasu-yāt | dānunaḥ | patī iti ||8.8.16||
ā | naḥ | gantam | riśādasā | imam | stomam | puru-bhujā |
kṛtam | naḥ | su-śriyaḥ | narā | imā | dātam | abhiṣṭaye ||8.8.17||
ā | vām | viśvābhiḥ | ūti-bhiḥ | priya-medhāḥ | ahūṣata |
rājantau | adhvarāṇām | aśvinā | yāma-hūtiṣu ||8.8.18||
ā | naḥ | gantam | mayaḥ-bhuvā | aśvinā | śam-bhuvā | yuvam |
yaḥ | vām | vipanyū iti | dhīti-bhiḥ | gīḥ-bhiḥ | vatsaḥ | avīvṛdhat ||8.8.19||
yābhiḥ | kaṇvam | medha-atithim | yābhiḥ | vaśam | daśa-vrajam |
yābhiḥ | go-śaryam | āvatam | tābhiḥ | naḥ | avatam | narā ||8.8.20||
yābhiḥ | narā | trasadasyum | āvatam | kṛtvye | dhane |
tābhiḥ | su | asmān | aśvinā | pra | avatam | vāja-sātaye ||8.8.21||
pra | vām | stomāḥ | su-vṛktayaḥ | giraḥ | vardhantu | aśvinā |
puru-trā | vṛtrahan-tamā | tā | naḥ | bhūtam | puru-spṛhā ||8.8.22||
trīṇi | padāni | aśvinoḥ | āviḥ | santi | guhā | paraḥ |
kavī iti | ṛtasya | patma-bhiḥ | arvāk | jīvebhyaḥ | pari ||8.8.23||
ā | nūnam | aśvinā | yuvam | vatsasya | gantam | avase |
pra | asmai | yacchatam | avṛkam | pṛthu | chardiḥ | yuyutam | yāḥ | arātayaḥ ||8.9.1||
yat | antarikṣe | yat | divi | yat | pañca | mānuṣān | anu |
nṛmṇam | tat | dhattam | aśvinā ||8.9.2||
ye | vām | daṁsāṁsi | aśvinā | viprāsaḥ | pari-mamṛśuḥ |
eva | it | kāṇvasya | bodhatam ||8.9.3||
ayam | vām | gharmaḥ | aśvinā | stomena | pari | sicyate |
ayam | somaḥ | madhu-mān | vājinīvasū iti vājinī-vasū | yena | vṛtram | ciketathaḥ ||8.9.4||
yat | ap-su | yat | vanaspatau | yat | oṣadhīṣu | puru-daṁsasā | kṛtam |
tena | mā | aviṣṭam | aśvinā ||8.9.5||
yat | nāsatyā | bhuraṇyathaḥ | yat | vā | devā | bhiṣajyathaḥ |
ayam | vām | vatsaḥ | mati-bhiḥ | na | vindhate | haviṣmantam | hi | gacchathaḥ ||8.9.6||
ā | nūnam | aśvinoḥ | ṛṣiḥ | stomam | ciketa | vāmayā |
ā | somam | madhumat-tamam | gharmam | siñcāt | atharvaṇi ||8.9.7||
ā | nūnam | raghu-vartanim | ratham | tiṣṭhāthaḥ | aśvinā |
ā | vām | stomāḥ | ime | mama | nabhaḥ | na | cucyavīrata ||8.9.8||
yat | adya | vām | nāsatyā | ukthaiḥ | ā-cucyuvīmahi |
yat | vā | vāṇībhiḥ | aśvinā | eva | it | kāṇvasya | bodhatam ||8.9.9||
yat | vām | kakṣīvān | uta | yat | vi-aśvaḥ | ṛṣiḥ | yat | vām | dīrgha-tamāḥ | juhāva |
pṛthī | yat | vām | vainyaḥ | sadaneṣu | eva | it | ataḥ | aśvinā | cetayethām ||8.9.10||
yātam | chardiḥ-pau | uta | naḥ | paraḥ-pā | bhūtam | jagat-pau | uta | naḥ | tanū-pā |
vartiḥ | tokāya | tanayāya | yātam ||8.9.11||
yat | indreṇa | sa-ratham | yāthaḥ | aśvinā | yat | vā | vāyunā | bhavathaḥ | sam-okasā |
yat | ādityebhiḥ | ṛbhu-bhiḥ | sa-joṣasā | yat | vā | viṣṇoḥ | vi-kramaṇeṣu | tiṣṭhathaḥ ||8.9.12||
yat | adya | aśvinau | aham | huveya | vāja-sātaye |
yat | pṛt-su | turvaṇe | sahaḥ | tat | śreṣṭham | aśvinoḥ | avaḥ ||8.9.13||
ā | nūnam | yātam | aśvinā | imā | havyāni | vām | hitā |
ime | somāsaḥ | adhi | turvaśe | yadau | ime | kaṇveṣu | vām | atha ||8.9.14||
yat | nāsatyā | parāke | arvāke | asti | bheṣajam |
tena | nūnam | vi-madāya | pra-cetasā | chardiḥ | vatsāya | yacchatam ||8.9.15||
abhutsi | ūm̐ iti | pra | devyā | sākam | vācā | aham | aśvinoḥ |
vi | āvaḥ | devi | ā | matim | vi | rātim | martyebhyaḥ ||8.9.16||
pra | bodhaya | uṣaḥ | aśvinā | pra | devi | sūnṛte | mahi |
pra | yajña-hotaḥ | ānuṣak | pra | madāya | śravaḥ | bṛhat ||8.9.17||
yat | uṣaḥ | yāsi | bhānunā | sam | sūryeṇa | rocase |
ā | ha | ayam | aśvinoḥ | rathaḥ | vartiḥ | yāti | nṛ-pāyyam ||8.9.18||
yat | ā-pītāsaḥ | aṁśavaḥ | gāvaḥ | na | duhre | ūdha-bhiḥ |
yat | vā | vāṇīḥ | anūṣata | pra | deva-yantaḥ | aśvinā ||8.9.19||
pra | dyumnāya | pra | śavase | pra | nṛ-sahyāya | śarmaṇe |
pra | dakṣāya | pra-cetasā ||8.9.20||
yat | nūnam | dhībhiḥ | aśvinā | pituḥ | yonā | ni-sīdathaḥ |
yat | vā | sumnebhiḥ | ukthyā ||8.9.21||
yat | sthaḥ | dīrgha-prasadmani | yat | vā | adaḥ | rocane | divaḥ |
yat | vā | samudre | adhi | ā-kṛte | gṛhe | ataḥ | ā | yātam | aśvinā ||8.10.1||
yat | vā | yajñam | manave | sam-mimikṣathuḥ | eva | it | kāṇvasya | bodhatam |
bṛhaspatim | viśvān | devān | aham | huve | indrāviṣṇū iti | aśvinau | āśu-heṣasā ||8.10.2||
tyā | nu | aśvinā | huve | su-daṁsasā | gṛbhe | kṛtā |
yayoḥ | asti | pra | naḥ | sakhyam | deveṣu | adhi | āpyam ||8.10.3||
yayoḥ | adhi | pra | yajñāḥ | asūre | santi | sūrayaḥ |
tā | yajñasya | adhvarasya | pra-cetasā | svadhābhiḥ | yā | pibataḥ | somyam | madhu ||8.10.4||
yat | adya | aśvinau | apāk | yat | prāk | sthaḥ | vājinīvasū iti vājinī-vasū |
yat | druhyavi | anavi | turvaśe | yadau | huve | vām | atha | mā | ā | gatam ||8.10.5||
yat | antarikṣe | patathaḥ | puru-bhujā | yat | vā | ime iti | rodasī iti | anu |
yat | vā | svadhābhiḥ | adhi-tiṣṭhathaḥ | ratham | ataḥ | ā | yātam | aśvinā ||8.10.6||
tvam | agne | vrata-pāḥ | asi | devaḥ | ā | martyeṣu | ā |
tvam | yajñeṣu | īḍyaḥ ||8.11.1||
tvam | asi | pra-śasyaḥ | vidatheṣu | sahantya |
agne | rathīḥ | adhvarāṇām ||8.11.2||
saḥ | tvam | asmat | apa | dviṣaḥ | yuyodhi | jāta-vedaḥ |
adevīḥ | agne | arātīḥ ||8.11.3||
anti | cit | santam | aha | yajñam | martasya | ripoḥ |
na | upa | veṣi | jāta-vedaḥ ||8.11.4||
martāḥ | amartyasya | te | bhūri | nāma | manāmahe |
viprāsaḥ | jāta-vedasaḥ ||8.11.5||
vipram | viprāsaḥ | avase | devam | martāsaḥ | ūtaye |
agnim | gīḥ-bhiḥ | havāmahe ||8.11.6||
ā | te | vatsaḥ | manaḥ | yamat | paramāt | cit | sadha-sthāt |
agne | tvām-kāmayā | girā ||8.11.7||
puru-trā | hi | sa-dṛṅ | asi | viśaḥ | viśvāḥ | anu | pra-bhuḥ |
samat-su | tvā | havāmahe ||8.11.8||
samat-su | agnim | avase | vāja-yantaḥ | havāmahe |
vājeṣu | citra-rādhasam ||8.11.9||
pratnaḥ | hi | kam | īḍyaḥ | adhvareṣu | sanāt | ca | hotā | navyaḥ | ca | satsi |
svām | ca | agne | tanvam | piprayasva | asmabhyam | ca | saubhagam | ā | yajasva ||8.11.10||
yaḥ | indra | soma-pātamaḥ | madaḥ | śaviṣṭha | cetati |
yena | haṁsi | ni | atriṇam | tam | īmahe ||8.12.1||
yena | daśa-gvam | adhri-gum | vepayantam | svaḥ-naram |
yena | samudram | āvitha | tam | īmahe ||8.12.2||
yena | sindhum | mahīḥ | apaḥ | rathān-iva | pra-codayaḥ |
panthām | ṛtasya | yātave | tam | īmahe ||8.12.3||
imam | stomam | abhiṣṭaye | ghṛtam | na | pūtam | adri-vaḥ |
yena | nu | sadyaḥ | ojasā | vavakṣitha ||8.12.4||
imam | juṣasva | girvaṇaḥ | samudraḥ-iva | pinvate |
indra | viśvābhiḥ | ūti-bhiḥ | vavakṣitha ||8.12.5||
yaḥ | naḥ | devaḥ | parā-vataḥ | sakhi-tvanāya | mamahe |
divaḥ | na | vṛṣṭim | prathayan | vavakṣitha ||8.12.6||
vavakṣuḥ | asya | ketavaḥ | uta | vajraḥ | gabhastyoḥ |
yat | sūryaḥ | na | rodasī iti | avardhayat ||8.12.7||
yadi | pra-vṛddha | sat-pate | sahasram | mahiṣān | aghaḥ |
āt | it | te | indriyam | mahi | pra | vavṛdhe ||8.12.8||
indraḥ | sūryasya | raśmi-bhiḥ | ni | arśasānam | oṣati |
agniḥ | vanā-iva | sasahiḥ | pra | vavṛdhe ||8.12.9||
iyam | te | ṛtviya-vatī | dhītiḥ | eti | navīyasī |
saparyantī | puru-priyā | mimīte | it ||8.12.10||
garbhaḥ | yajñasya | deva-yuḥ | kratum | punīte | ānuṣak |
stomaiḥ | indrasya | vavṛdhe | mimīte | it ||8.12.11||
saniḥ | mitrasya | paprathe | indraḥ | somasya | pītaye |
prācī | vāśī-iva | sunvate | mimīte | it ||8.12.12||
yam | viprāḥ | uktha-vāhasaḥ | abhi-pramanduḥ | āyavaḥ |
ghṛtam | na | pipye | āsani | ṛtasya | yat ||8.12.13||
uta | sva-rāje | aditiḥ | stomam | indrāya | jījanat |
puru-praśastam | ūtaye | ṛtasya | yat ||8.12.14||
abhi | vahnayaḥ | ūtaye | anūṣata | pra-śastaye |
na | deva | vi-vratā | harī iti | ṛtasya | yat ||8.12.15||
yat | somam | indra | viṣṇavi | yat | vā | gha | trite | āptye |
yat | vā | marut-su | mandase | sam | indu-bhiḥ ||8.12.16||
yat | vā | śakra | parā-vati | samudre | adhi | mandase |
asmākam | it | sute | raṇa | sam | indu-bhiḥ ||8.12.17||
yat | vā | asi | sunvataḥ | vṛdhaḥ | yajamānasya | sat-pate |
ukthe | vā | yasya | raṇyasi | sam | indu-bhiḥ ||8.12.18||
devam-devam | vaḥ | avase | indram-indram | gṛṇīṣaṇi |
adha | yajñāya | turvaṇe | vi | ānaśuḥ ||8.12.19||
yajñebhiḥ | yajña-vāhasam | somebhiḥ | soma-pātamam |
hotrābhiḥ | indram | vavṛdhuḥ | vi | ānaśuḥ ||8.12.20||
mahīḥ | asya | pra-nītayaḥ | pūrvīḥ | uta | pra-śastayaḥ |
viśvā | vasūni | dāśuṣe | vi | ānaśuḥ ||8.12.21||
indram | vṛtrāya | hantave | devāsaḥ | dadhire | puraḥ |
indram | vāṇīḥ | anūṣata | sam | ojase ||8.12.22||
mahāntam | mahinā | vayam | stomebhiḥ | havana-śrutam |
arkaiḥ | abhi | pra | nonumaḥ | sam | ojase ||8.12.23||
na | yam | viviktaḥ | rodasī iti | na | antarikṣāṇi | vajriṇam |
amāt | it | asya | titviṣe | sam | ojasaḥ ||8.12.24||
yat | indra | pṛtanājye | devāḥ | tvā | dadhire | puraḥ |
āt | it | te | haryatā | harī iti | vavakṣatuḥ ||8.12.25||
yadā | vṛtram | nadī-vṛtam | śavasā | vajrin | avadhīḥ |
āt | it | te | haryatā | harī iti | vavakṣatuḥ ||8.12.26||
yadā | te | viṣṇuḥ | ojasā | trīṇi | padā | vi-cakrame |
āt | it | te | haryatā | harī iti | vavakṣatuḥ ||8.12.27||
yadā | te | haryatā | harī iti | vavṛdhāte iti | dive-dive |
āt | it | te | viśvā | bhuvanāni | yemire ||8.12.28||
yadā | te | mārutīḥ | viśaḥ | tubhyam | indra | ni-yemire |
āt | it | te | viśvā | bhuvanāni | yemire ||8.12.29||
yadā | sūryam | amum | divi | śukram | jyotiḥ | adhārayaḥ |
āt | it | te | viśvā | bhuvanāni | yemire ||8.12.30||
imām | te | indra | su-stutim | vipraḥ | iyarti | dhīti-bhiḥ |
jāmim | padā-iva | pipratīm | pra | adhvare ||8.12.31||
yat | asya | dhāmani | priye | sam-īcīnāsaḥ | asvaran |
nābhā | yajñasya | dohanā | pra | adhvare ||8.12.32||
su-vīryam | su-aśvyam | su-gavyam | indra | daddhi | naḥ |
hotā-iva | pūrva-cittaye | pra | adhvare ||8.12.33||
indraḥ | suteṣu | someṣu | kratum | punīte | ukthyam |
vide | vṛdhasya | dakṣasaḥ | mahān | hi | saḥ ||8.13.1||
saḥ | prathame | vi-omani | devānām | sadane | vṛdhaḥ |
su-pāraḥ | suśravaḥ-tamaḥ | sam | apsu-jit ||8.13.2||
tam | ahve | vāja-sātaye | indram | bharāya | śuṣmiṇam |
bhava | naḥ | sumne | antamaḥ | sakhā | vṛdhe ||8.13.3||
iyam | te | indra | girvaṇaḥ | rātiḥ | kṣarati | sunvataḥ |
mandānaḥ | asya | barhiṣaḥ | vi | rājasi ||8.13.4||
nūnam | tat | indra | daddhi | naḥ | yat | tvā | sunvantaḥ | īmahe |
rayim | naḥ | citram | ā | bhara | svaḥ-vidam ||8.13.5||
stotā | yat | te | vi-carṣaṇiḥ | ati-praśardhayat | giraḥ |
vayāḥ-iva | anu | rohate | juṣanta | yat ||8.13.6||
pratna-vat | janaya | giraḥ | śṛṇudhi | jarituḥ | havam |
made-made | vavakṣitha | su-kṛtvane ||8.13.7||
krīḻanti | asya | sūnṛtāḥ | āpaḥ | na | pra-vatā | yatīḥ |
ayā | dhiyā | yaḥ | ucyate | patiḥ | divaḥ ||8.13.8||
uto iti | patiḥ | yaḥ | ucyate | kṛṣṭīnām | ekaḥ | it | vaśī |
namaḥ-vṛdhaiḥ | avasyu-bhiḥ | sute | raṇa ||8.13.9||
stuhi | śrutam | vipaḥ-citam | harī iti | yasya | pra-sakṣiṇā |
gantārā | dāśuṣaḥ | gṛham | namasvinaḥ ||8.13.10||
tūtujānaḥ | mahe-mate | aśvebhiḥ | pruṣitapsu-bhiḥ |
ā | yāhi | yajñam | āśu-bhiḥ | śam | it | hi | te ||8.13.11||
indra | śaviṣṭha | sat-pate | rayim | gṛṇat-su | dhāraya |
śravaḥ | sūri-bhyaḥ | amṛtam | vasu-tvanam ||8.13.12||
have | tvā | sūre | ut-ite | have | madhyaṁdine | divaḥ |
juṣāṇaḥ | indra | sapti-bhiḥ | naḥ | ā | gahi ||8.13.13||
ā | tu | gahi | pra | tu | drava | matsva | sutasya | go-mataḥ |
tantum | tanuṣva | pūrvyam | yathā | vide ||8.13.14||
yat | śakra | asi | parā-vati | yat | arvā-vati | vṛtra-han |
yat | vā | samudre | andhasaḥ | avitā | it | asi ||8.13.15||
indram | vardhantu | naḥ | giraḥ | indram | sutāsaḥ | indavaḥ |
indre | haviṣmatīḥ | viśaḥ | arāṇiṣuḥ ||8.13.16||
tam | it | viprāḥ | avasyavaḥ | pravatvatībhiḥ | ūti-bhiḥ |
indram | kṣoṇīḥ | avardhayan | vayāḥ-iva ||8.13.17||
tri-kadrukeṣu | cetanam | devāsaḥ | yajñam | atnata |
tam | it | vardhantu | naḥ | giraḥ | sadā-vṛdham ||8.13.18||
stotā | yat | te | anu-vrataḥ | ukthāni | ṛtu-thā | dadhe |
śuciḥ | pāvakaḥ | ucyate | saḥ | adbhutaḥ ||8.13.19||
tat | it | rudrasya | cetati | yahvam | pratneṣu | dhāma-su |
manaḥ | yatra | vi | tat | dadhuḥ | vi-cetasaḥ ||8.13.20||
yadi | me | sakhyam | ā-varaḥ | imasya | pāhi | andhasaḥ |
yena | viśvāḥ | ati | dviṣaḥ | atārima ||8.13.21||
kadā | te | indra | girvaṇaḥ | stotā | bhavāti | śam-tamaḥ |
kadā | naḥ | gavye | aśvye | vasau | dadhaḥ ||8.13.22||
uta | te | su-stutā | harī iti | vṛṣaṇā | vahataḥ | ratham |
ajuryasya | madin-tamam | yam | īmahe ||8.13.23||
tam | īmahe | puru-stutam | yahvam | pratnābhiḥ | ūti-bhiḥ |
ni | barhiṣi | priye | sadat | adha | dvitā ||8.13.24||
vardhasva | su | puru-stuta | ṛṣi-stutābhiḥ | ūti-bhiḥ |
dhukṣasva | pipyuṣīm | iṣam | ava | ca | naḥ ||8.13.25||
indra | tvam | avitā | it | asi | itthā | stuvataḥ | adri-vaḥ |
ṛtāt | iyarmi | te | dhiyam | manaḥ-yujam ||8.13.26||
iha | tyā | sadha-mādyā | yujānaḥ | soma-pītaye |
harī iti | indra | pratadvasū iti pratat-vasū | abhi | svara ||8.13.27||
abhi | svarantu | ye | tava | rudrāsaḥ | sakṣata | śriyam |
uto iti | marutvatīḥ | viśaḥ | abhi | prayaḥ ||8.13.28||
imāḥ | asya | pra-tūrtayaḥ | padam | juṣanta | yat | divi |
nābhā | yajñasya | sam | dadhuḥ | yathā | vide ||8.13.29||
ayam | dīrghāya | cakṣase | prāci | pra-yati | adhvare |
mimīte | yajñam | ānuṣak | vi-cakṣya ||8.13.30||
vṛṣā | ayam | indra | te | rathaḥ | uto iti | te | vṛṣaṇā | harī iti |
vṛṣā | tvam | śatakrato iti śata-krato | vṛṣā | havaḥ ||8.13.31||
vṛṣā | grāvā | vṛṣā | madaḥ | vṛṣā | somaḥ | ayam | sutaḥ |
vṛṣā | yajñaḥ | yam | invasi | vṛṣā | havaḥ ||8.13.32||
vṛṣā | tvā | vṛṣaṇam | huve | vajrin | citrābhiḥ | ūti-bhiḥ |
vavantha | hi | prati-stutim | vṛṣā | havaḥ ||8.13.33||
yat | indra | aham | yathā | tvam | īśīya | vasvaḥ | ekaḥ | it |
stotā | me | go-sakhā | syāt ||8.14.1||
śikṣeyam | asmai | ditseyam | śacī-pate | manīṣiṇe |
yat | aham | go-patiḥ | syām ||8.14.2||
dhenuḥ | te | indra | sūnṛtā | yajamānāya | sunvate |
gām | aśvam | pipyuṣī | duhe ||8.14.3||
na | te | vartā | asti | rādhasaḥ | indra | devaḥ | na | martyaḥ |
yat | ditsasi | stutaḥ | magham ||8.14.4||
yajñaḥ | indram | avardhayat | yat | bhūmim | vi | avartayat |
cakrāṇaḥ | opaśam | divi ||8.14.5||
vāvṛdhānasya | te | vayam | viśvā | dhanāni | jigyuṣaḥ |
ūtim | indra | ā | vṛṇīmahe ||8.14.6||
vi | antarikṣam | atirat | made | somasya | rocanā |
indraḥ | yat | abhinat | valam ||8.14.7||
ut | gāḥ | ājat | aṅgiraḥ-bhyaḥ | āviḥ | kṛṇvan | guhā | satīḥ |
arvāñcam | nunude | valam ||8.14.8||
indreṇa | rocanā | divaḥ | dṛḻhāni | dṛṁhitāni | ca |
sthirāṇi | na | parā-nude ||8.14.9||
apām | ūrmiḥ | madan-iva | stomaḥ | indra | ajira-yate |
vi | te | madāḥ | arājiṣuḥ ||8.14.10||
tvam | hi | stoma-vardhanaḥ | indra | asi | uktha-vardhanaḥ |
stotṝṇām | uta | bhadra-kṛt ||8.14.11||
indram | it | keśinā | harī iti | soma-peyāya | vakṣataḥ |
upa | yajñam | su-rādhasam ||8.14.12||
apām | phenena | namuceḥ | śiraḥ | indra | ut | avartaycaḥ |
viśvāḥ | yat | ajayaḥ | spṛdhaḥ ||8.14.13||
māyābhiḥ | ut-sisṛpsataḥ | indra | dyām | ā-rurukṣataḥ |
ava | dasyūn | adhūnuthāḥ ||8.14.14||
asunvām | indra | sam-sadam | viṣūcīm | vi | anāśayaḥ |
soma-pāḥ | ut-taraḥ | bhavan ||8.14.15||
tam | ūm̐ iti | abhi | pra | gāyata | puru-hūtam | puru-stutam |
indram | gīḥ-bhiḥ | taviṣam | ā | vivāsata ||8.15.1||
yasya | dvi-barhasaḥ | bṛhat | sahaḥ | dādhāra | rodasī iti |
girīn | ajrān | apaḥ | svaḥ | vṛṣa-tvanā ||8.15.2||
saḥ | rājasi | puru-stuta | ekaḥ | vṛtrāṇi | jighnase |
indra | jaitrā | śravasyā | ca | yantave ||8.15.3||
tam | te | madam | gṛṇīmasi | vṛṣaṇam | pṛt-su | sasahim |
ūm̐ iti | loka-kṛtnum | adri-vaḥ | hari-śriyam ||8.15.4||
yena | jyotīṁṣi | āyave | manave | ca | viveditha |
mandānaḥ | asya | barhiṣaḥ | vi | rājasi ||8.15.5||
tat | adya | cit | te | ukthinaḥ | anu | stuvanti | pūrva-thā |
vṛṣa-patnīḥ | apaḥ | jaya | dive-dive ||8.15.6||
tava | tyat | indriyam | bṛhat | tava | śuṣmam | uta | kratum |
vajram | śiśāti | dhiṣaṇā | vareṇyam ||8.15.7||
tava | dyauḥ | indra | pauṁsyam | pṛthivī | vardhati | śravaḥ |
tvām | āpaḥ | parvatāsaḥ | ca | hinvire ||8.15.8||
tvām | viṣṇuḥ | bṛhan | kṣayaḥ | mitraḥ | gṛṇāti | varuṇaḥ |
tvām | śardhaḥ | madati | anu | mārutam ||8.15.9||
tvam | vṛṣā | janānām | maṁhiṣṭhaḥ | indra | jajñiṣe |
satrā | viśvā | su-apatyāni | dadhiṣe ||8.15.10||
satrā | tvam | puru-stuta | ekaḥ | vṛtrāṇi | tośase |
na | anyaḥ | indrāt | karaṇam | bhūyaḥ | invati ||8.15.11||
yat | indra | manma-śaḥ | tvā | nānā | havante | ūtaye |
asmākebhiḥ | nṛ-bhiḥ | atra | svaḥ | jaya ||8.15.12||
aram | kṣayāya | naḥ | mahe | viśvā | rūpāṇi | ā-viśan |
indram | jaitrāya | harṣaya | śacī-patim ||8.15.13||
pra | sam-rājam | carṣaṇīnām | indram | stotā | navyam | gīḥ-bhiḥ |
naram | nṛ-saham | maṁhiṣṭham ||8.16.1||
yasmin | ukthāni | raṇyanti | viśvāni | ca | śravasyā |
apām | avaḥ | na | samudre ||8.16.2||
tam | su-stutyā | ā | vivāse | jyeṣṭha-rājam | bhare | kṛtnum |
mahaḥ | vājinam | sani-bhyaḥ ||8.16.3||
yasya | anūnāḥ | gabhīrāḥ | madāḥ | uravaḥ | tarutrāḥ |
harṣu-mantaḥ | śūra-sātau ||8.16.4||
tam | it | dhaneṣu | hiteṣu | adhi-vākāya | havante |
yeṣām | indraḥ | te | jayanti ||8.16.5||
tam | it | cyautnaiḥ | āryanti | tam | kṛtebhiḥ | carṣaṇayaḥ |
eṣaḥ | indraḥ | varivaḥ-kṛt ||8.16.6||
indraḥ | brahmā | indraḥ | ṛṣiḥ | indraḥ | puru | puru-hūtaḥ |
mahān | mahībhiḥ | śacībhiḥ ||8.16.7||
saḥ | stomyaḥ | saḥ | havyaḥ | satyaḥ | satvā | tuvi-kūrmiḥ |
ekaḥ | cit | san | abhi-bhūtiḥ ||8.16.8||
tam | arkebhiḥ | tam | sāma-bhiḥ | tam | gāyatraiḥ | carṣaṇayaḥ |
indram | vardhanti | kṣitayaḥ ||8.16.9||
pra-netāram | vasyaḥ | accha | kartāram | jyotiḥ | samat-su |
sasahvāṁsam | yudhā | amitrān ||8.16.10||
saḥ | naḥ | papriḥ | pārayāti | svasti | nāvā | puru-hūtaḥ |
indraḥ | viśvāḥ | ati | dviṣaḥ ||8.16.11||
saḥ | tvam | naḥ | indra | vājebhiḥ | daśasya | ca | gātu-ya | ca |
accha | ca | naḥ | sumnam | neṣi ||8.16.12||
ā | yāhi | susuma | hi | te | indra | somam | piba | imam |
ā | idam | barhiḥ | sadaḥ | mama ||8.17.1||
ā | tvā | brahma-yujā | harī iti | vahatām | indra | keśinā |
upa | brahmāṇi | naḥ | śṛṇu ||8.17.2||
brahmāṇaḥ | tvā | vayam | yujā | soma-pām | indra | sominaḥ |
suta-vantaḥ | havāmahe ||8.17.3||
ā | naḥ | yāhi | suta-vataḥ | asmākam | su-stutīḥ | upa |
piba | su | śiprin | andhasaḥ ||8.17.4||
ā | te | siñcāmi | kukṣyoḥ | anu | gātrā | vi | dhāvatu |
gṛbhāya | jihvayā | madhu ||8.17.5||
svāduḥ | te | astu | sam-sude | madhu-mān | tanve | tava |
somaḥ | śam | astu | te | hṛde ||8.17.6||
ayam | ūm̐ iti | tvā | vi-carṣaṇe | janīḥ-iva | abhi | sam-vṛtaḥ |
pra | somaḥ | indra | sarpatu ||8.17.7||
tuvi-grīvaḥ | vapā-udaraḥ | su-bāhuḥ | andhasaḥ | made |
indraḥ | vṛtrāṇi | jighnate ||8.17.8||
indra | pra | ihi | puraḥ | tvam | viśvasya | īśānaḥ | ojasā |
vṛtrāṇi | vṛtra-han | jahi ||8.17.9||
dīrghaḥ | te | astu | aṅkuśaḥ | yena | vasu | pra-yacchasi |
yajamānāya | sunvate ||8.17.10||
ayam | te | indra | somaḥ | ni-pūtaḥ | adhi | barhiṣi |
ā | ihi | īm | asya | drava | piba ||8.17.11||
śācigo iti śāci-go | śāci-pūjana | ayam | raṇāya | te | sutaḥ |
ākhaṇḍala | pra | hūyase ||8.17.12||
yaḥ | te | śṛṅga-vṛṣaḥ | napāt | pranapāditi pra-napāt | kuṇḍa-pāyyaḥ |
ni | asmin | dadhre | ā | manaḥ ||8.17.13||
vāstoḥ | pate | dhruvā | sthūṇā | aṁsatram | somyānām |
drapsaḥ | bhettā | purām | śaśvatīnām | indraḥ | munīnām | sakhā ||8.17.14||
pṛdāku-sānuḥ | yajataḥ | go-eṣaṇaḥ | ekaḥ | san | abhi | bhūyasaḥ |
bhūrṇim | aśvam | nayat | tujā | puraḥ | gṛbhā | indram | somasya | pītaye ||8.17.15||
idam | ha | nūnam | eṣām | sumnam | bhikṣeta | martyaḥ |
ādityānām | apūrvyam | savīmani ||8.18.1||
anarvāṇaḥ | hi | eṣām | panthā | ādityānām |
adabdhāḥ | santi | pāyavaḥ | suge-vṛdhaḥ ||8.18.2||
tat | su | naḥ | savitā | bhagaḥ | varuṇaḥ | mitraḥ | aryamā |
śarma | yacchantu | sa-prathaḥ | yat | īmahe ||8.18.3||
devebhiḥ | devi | adite | ariṣṭa-bharman | ā | gahi |
smat | sūri-bhiḥ | puru-priye | suśarma-bhiḥ ||8.18.4||
te | hi | putrāsaḥ | aditeḥ | viduḥ | dveṣāṁsi | yotave |
aṁhoḥ | cit | uru-cakrayaḥ | anehasaḥ ||8.18.5||
aditiḥ | naḥ | divā | paśum | aditiḥ | naktam | advayāḥ |
aditiḥ | pātu | aṁhasaḥ | sadā-vṛdhā ||8.18.6||
uta | syā | naḥ | divā | matiḥ | aditiḥ | ūtyā | ā | gamat |
sā | śam-tāti | mayaḥ | karat | apa | sridhaḥ ||8.18.7||
uta | tyā | daivyā | bhiṣajā | śam | naḥ | karataḥ | aśvinā |
yuyuyātām | itaḥ | rapaḥ | apa | sridhaḥ ||8.18.8||
śam | agniḥ | agni-bhiḥ | karat | śam | naḥ | tapatu | sūryaḥ |
śam | vātaḥ | vātu | arapāḥ | apa | sridhaḥ ||8.18.9||
apa | amīvām | apa | sridham | apa | sedhata | duḥ-matim |
ādityāsaḥ | yuyotana | naḥ | aṁhasaḥ ||8.18.10||
yuyota | śarum | asmat | ā | ādityāsaḥ | uta | amatim |
ṛdhak | dveṣaḥ | kṛṇuta | viśva-vedasaḥ ||8.18.11||
tat | su | naḥ | śarma | yacchata | ādityāḥ | yat | mumocati |
enasvantam | cit | enasaḥ | su-dānavaḥ ||8.18.12||
yaḥ | naḥ | kaḥ | cit | ririkṣati | rakṣaḥ-tvena | martyaḥ |
svaiḥ | saḥ | evaiḥ | ririṣīṣṭa | yuḥ | janaḥ ||8.18.13||
sam | it | tam | agham | aśnavat | duḥ-śaṁsam | martyam | ripum |
yaḥ | asma-trā | duḥ-hanāvān | upa | dvayuḥ ||8.18.14||
pāka-trā | sthana | devāḥ | hṛt-su | jānītha | martyam |
upa | dvayum | ca | advayum | ca | vasavaḥ ||8.18.15||
ā | śarma | parvatānām | ā | uta | apām | vṛṇīmahe |
dyāvākṣāmā | āre | asmat | rapaḥ | kṛtam ||8.18.16||
te | naḥ | bhadreṇa | śarmaṇā | yuṣmākam | nāvā | vasavaḥ |
ati | viśvāni | duḥ-itā | pipartana ||8.18.17||
tuce | tanāya | tat | su | naḥ | drāghīyaḥ | āyuḥ | jīvase |
ādityāsaḥ | su-mahasaḥ | kṛṇotana ||8.18.18||
yajñaḥ | hīḻaḥ | vaḥ | antaraḥ | ādityāḥ | asti | mṛḻata |
yuṣme iti | it | vaḥ | api | smasi | sa-jātye ||8.18.19||
bṛhat | varūtham | marutām | devam | trātaram | aśvinā |
mitram | īmahe | varuṇam | svastaye ||8.18.20||
anehaḥ | mitra | aryaman | nṛ-vat | varuṇa | śaṁsyam |
tri-varūtham | marutaḥ | yanta | naḥ | chardiḥ ||8.18.21||
ye | cit | hi | mṛtyu-bandhavaḥ | ādityāḥ | manavaḥ | smasi |
pra | su | naḥ | āyuḥ | jīvase | tiretana ||8.18.22||
tam | gūrdhaya | svaḥ-naram | devāsaḥ | devam | aratim | dadhanvire |
deva-trā | havyam | ā | ūhire ||8.19.1||
vibhūta-rātim | vipra | citra-śociṣam | agnim | īḻiṣva | yanturam |
asya | meghasya | somyasya | sobhare | pra | īm | adhvarāya | pūrvyam ||8.19.2||
yajiṣṭham | tvā | vavṛmahe | devam | deva-trā | hotāram | amartyam |
asya | yajñasya | su-kratum ||8.19.3||
ūrjaḥ | napātam | su-bhagam | su-dīditim | agnim | śreṣṭha-śociṣam |
saḥ | naḥ | mitrasya | varuṇasya | saḥ | apām | ā | sumnam | yakṣate | divi ||8.19.4||
yaḥ | sam-idhā | yaḥ | ā-hutī | yaḥ | vedena | dadāśa | martaḥ | agnaye |
yaḥ | namasā | su-adhvaraḥ ||8.19.5||
tasya | it | arvantaḥ | raṁhayante | āśavaḥ | tasya | dyumni-tamam | yaśaḥ |
na | tam | aṁhaḥ | deva-kṛtam | kutaḥ | cana | na | martya-kṛtam | naśat ||8.19.6||
su-agnayaḥ | vaḥ | agni-bhiḥ | syāma | sūno iti | sahasaḥ | ūrjām | pate |
su-vīraḥ | tvam | asma-yuḥ ||8.19.7||
pra-śaṁsamānaḥ | atithiḥ | na | mitriyaḥ | agniḥ | rathaḥ | na | vedyaḥ |
tve iti | kṣemāsaḥ | api | santi | sādhavaḥ | tvam | rājā | rayīṇām ||8.19.8||
saḥ | addhā | dāśu-adhvaraḥ | agne | martaḥ | su-bhaga | saḥ | pra-śaṁsyaḥ |
saḥ | dhībhiḥ | astu | sanitā ||8.19.9||
yasya | tvam | ūrdhvaḥ | adhvarāya | tiṣṭhasi | kṣayat-vīraḥ | saḥ | sādhate |
saḥ | arvat-bhiḥ | sanitā | saḥ | vipanyu-bhiḥ | saḥ | śūraiḥ | sanitā | kṛtam ||8.19.10||
yasya | agniḥ | vapuḥ | gṛhe | stomam | canaḥ | dadhīta | viśva-vāryaḥ |
havyā | vā | veviṣat | viṣaḥ ||8.19.11||
viprasya | vā | stuvataḥ | sahasaḥ | yaho iti | makṣu-tamasya | rātiṣu |
avaḥ-devam | upari-martyam | kṛdhi | vaso iti | vividuṣaḥ | vacaḥ ||8.19.12||
yaḥ | agnim | havyadāti-bhiḥ | namaḥ-bhiḥ | vā | su-dakṣam | ā-vivāsati |
girā | vā | ajira-śociṣam ||8.19.13||
sam-idhā | yaḥ | ni-śitī | dāśat | aditim | dhāma-bhiḥ | asya | martyaḥ |
viśvā | it | saḥ | dhībhiḥ | su-bhagaḥ | janān | ati | dyumnaiḥ | udgaḥ-iva | tāriṣat ||8.19.14||
tat | agne | dyumnam | ā | bhara | yat | sasahat | sadane | kam | cit | atriṇam |
manyum | janasya | duḥ-dhyaḥ ||8.19.15||
yena | caṣṭe | varuṇaḥ | mitraḥ | aryamā | yena | nāsatyā | bhagaḥ |
vayam | tat | te | śavasā | gātuvit-tamāḥ | indratvā-ūtāḥ | vidhemahi ||8.19.16||
te | gha | it | agne | su-ādhyaḥ | ye | tvā | vipra | ni-dadhire | nṛ-cakṣasam |
viprāsaḥ | deva | su-kratum ||8.19.17||
te | it | vedim | su-bhaga | te | ā-hutim | te | sotum | cakrire | divi |
te | it | vājebhiḥ | jigyuḥ | mahat | dhanam | ye | tve iti | kāmam | ni-erire ||8.19.18||
bhadraḥ | naḥ | agniḥ | ā-hutaḥ | bhadrā | rātiḥ | su-bhaga | bhadraḥ | adhvaraḥ |
bhadrāḥ | uta | pra-śastayaḥ ||8.19.19||
bhadram | manaḥ | kṛṇuṣva | vṛtra-tūrye | yena | samat-su | sasahaḥ |
ava | sthirā | tanuhi | bhūri | śardhatām | vanema | te | abhiṣṭi-bhiḥ ||8.19.20||
īḻe | girā | manuḥ-hitam | yam | devāḥ | dūtam | aratim | ni-erire |
yajiṣṭham | havya-vāhanam ||8.19.21||
tigma-jambhāya | taruṇāya | rājate | prayaḥ | gāyasi | agnaye |
yaḥ | piṁśate | sūnṛtābhiḥ | su-vīryam | agniḥ | ghṛtebhiḥ | ā-hutaḥ ||8.19.22||
yadi | ghṛtebhiḥ | ā-hutaḥ | vāśīm | agniḥ | bharate | ut | ca | ava | ca |
asuraḥ-iva | niḥ-nijam ||8.19.23||
yaḥ | havyāni | airayata | manuḥ-hitaḥ | devaḥ | āsā | su-gandhinā |
vivāsate | vāryāṇi | su-adhvaraḥ | hotā | devaḥ | amartyaḥ ||8.19.24||
yat | agne | martyaḥ | tvam | syām | aham | mitra-mahaḥ | amartyaḥ |
sahasaḥ | sūno iti | ā-huta ||8.19.25||
na | tvā | rāsīya | abhi-śastaye | vaso iti | na | pāpa-tvāya | santya |
na | me | stotā | amati-vā | na | duḥ-hitaḥ | syāt | agne | na | pāpayā ||8.19.26||
8.19.28a tavāhamagna ūtibhirnediṣṭhābhiḥ saceya joṣamā vaso |
8.19.28c sadā devasya martyaḥ ||
8.19.29a tava kratvā saneyaṁ tava rātibhiragne tava praśastibhiḥ |
8.19.29c tvāmidāhuḥ pramatiṁ vaso mamāgne harṣasva dātave ||
8.19.30a pra so agne tavotibhiḥ suvīrābhistirate vājabharmabhiḥ |
8.19.30c yasya tvaṁ sakhyamāvaraḥ ||
8.19.31a tava drapso nīlavānvāśa ṛtviya indhānaḥ siṣṇavā dade |
8.19.31c tvaṁ mahīnāmuṣasāmasi priyaḥ kṣapo vastuṣu rājasi ||
8.19.32a tamāganma sobharayaḥ sahasramuṣkaṁ svabhiṣṭimavase |
8.19.32c samrājaṁ trāsadasyavam ||
8.19.33a yasya te agne anye agnaya upakṣito vayā iva |
8.19.33c vipo na dyumnā ni yuve janānāṁ tava kṣatrāṇi vardhayan ||
8.19.34a yamādityāso adruhaḥ pāraṁ nayatha martyam |
8.19.34c maghonāṁ viśveṣāṁ sudānavaḥ ||
8.19.35a yūyaṁ rājānaḥ kaṁ ciccarṣaṇīsahaḥ kṣayantaṁ mānuṣām̐ anu |
8.19.35c vayaṁ te vo varuṇa mitrāryamantsyāmedṛtasya rathyaḥ ||
8.19.36a adānme paurukutsyaḥ pañcāśataṁ trasadasyurvadhūnām |
8.19.36c maṁhiṣṭho aryaḥ satpatiḥ ||
8.19.37a uta me prayiyorvayiyoḥ suvāstvā adhi tugvani |
8.19.37c tisṝṇāṁ saptatīnāṁ śyāvaḥ praṇetā bhuvadvasurdiyānāṁ patiḥ ||
8.20.1a ā gantā mā riṣaṇyata prasthāvāno māpa sthātā samanyavaḥ |
8.20.1c sthirā cinnamayiṣṇavaḥ ||
8.20.2a vīḻupavibhirmaruta ṛbhukṣaṇa ā rudrāsaḥ sudītibhiḥ |
8.20.2c iṣā no adyā gatā puruspṛho yajñamā sobharīyavaḥ ||
8.20.3a vidmā hi rudriyāṇāṁ śuṣmamugraṁ marutāṁ śimīvatām |
8.20.3c viṣṇoreṣasya mīḻhuṣām ||
8.20.4a vi dvīpāni pāpatantiṣṭhadducchunobhe yujanta rodasī |
8.20.4c pra dhanvānyairata śubhrakhādayo yadejatha svabhānavaḥ ||
8.20.5a acyutā cidvo ajmannā nānadati parvatāso vanaspatiḥ |
8.20.5c bhūmiryāmeṣu rejate ||
8.20.6a amāya vo maruto yātave dyaurjihīta uttarā bṛhat |
8.20.6c yatrā naro dediśate tanūṣvā tvakṣāṁsi bāhvojasaḥ ||
8.20.7a svadhāmanu śriyaṁ naro mahi tveṣā amavanto vṛṣapsavaḥ |
8.20.7c vahante ahrutapsavaḥ ||
8.20.8a gobhirvāṇo ajyate sobharīṇāṁ rathe kośe hiraṇyaye |
8.20.8c gobandhavaḥ sujātāsa iṣe bhuje mahānto naḥ sparase nu ||
8.20.9a prati vo vṛṣadañjayo vṛṣṇe śardhāya mārutāya bharadhvam |
8.20.9c havyā vṛṣaprayāvṇe ||
8.20.10a vṛṣaṇaśvena maruto vṛṣapsunā rathena vṛṣanābhinā |
8.20.10c ā śyenāso na pakṣiṇo vṛthā naro havyā no vītaye gata ||
8.20.11a samānamañjyeṣāṁ vi bhrājante rukmāso adhi bāhuṣu |
8.20.11c davidyutatyṛṣṭayaḥ ||
8.20.12a ta ugrāso vṛṣaṇa ugrabāhavo nakiṣṭanūṣu yetire |
8.20.12c sthirā dhanvānyāyudhā ratheṣu vo'nīkeṣvadhi śriyaḥ ||
8.20.13a yeṣāmarṇo na sapratho nāma tveṣaṁ śaśvatāmekamidbhuje |
8.20.13c vayo na pitryaṁ sahaḥ ||
8.20.14a tānvandasva marutastām̐ upa stuhi teṣāṁ hi dhunīnām |
8.20.14c arāṇāṁ na caramastadeṣāṁ dānā mahnā tadeṣām ||
8.20.15a subhagaḥ sa va ūtiṣvāsa pūrvāsu maruto vyuṣṭiṣu |
8.20.15c yo vā nūnamutāsati ||
8.20.16a yasya vā yūyaṁ prati vājino nara ā havyā vītaye gatha |
8.20.16c abhi ṣa dyumnairuta vājasātibhiḥ sumnā vo dhūtayo naśat ||
8.20.17a yathā rudrasya sūnavo divo vaśantyasurasya vedhasaḥ |
8.20.17c yuvānastathedasat ||
8.20.18a ye cārhanti marutaḥ sudānavaḥ smanmīḻhuṣaścaranti ye |
8.20.18c ataścidā na upa vasyasā hṛdā yuvāna ā vavṛdhvam ||
8.20.19a yūna ū ṣu naviṣṭhayā vṛṣṇaḥ pāvakām̐ abhi sobhare girā |
8.20.19c gāya gā iva carkṛṣat ||
8.20.20a sāhā ye santi muṣṭiheva havyo viśvāsu pṛtsu hotṛṣu |
8.20.20c vṛṣṇaścandrānna suśravastamāngirā vandasva maruto aha ||
8.20.21a gāvaścidghā samanyavaḥ sajātyena marutaḥ sabandhavaḥ |
8.20.21c rihate kakubho mithaḥ ||
8.20.22a martaścidvo nṛtavo rukmavakṣasa upa bhrātṛtvamāyati |
8.20.22c adhi no gāta marutaḥ sadā hi va āpitvamasti nidhruvi ||
8.20.23a maruto mārutasya na ā bheṣajasya vahatā sudānavaḥ |
8.20.23c yūyaṁ sakhāyaḥ saptayaḥ ||
8.20.24a yābhiḥ sindhumavatha yābhistūrvatha yābhirdaśasyathā krivim |
8.20.24c mayo no bhūtotibhirmayobhuvaḥ śivābhirasacadviṣaḥ ||
8.20.25a yatsindhau yadasiknyāṁ yatsamudreṣu marutaḥ subarhiṣaḥ |
8.20.25c yatparvateṣu bheṣajam ||
8.20.26a viśvaṁ paśyanto bibhṛthā tanūṣvā tenā no adhi vocata |
8.20.26c kṣamā rapo maruta āturasya na iṣkartā vihrutaṁ punaḥ ||
8.21.1a vayamu tvāmapūrvya sthūraṁ na kaccidbharanto'vasyavaḥ |
8.21.1c vāje citraṁ havāmahe ||
8.21.2a upa tvā karmannūtaye sa no yuvograścakrāma yo dhṛṣat |
8.21.2c tvāmiddhyavitāraṁ vavṛmahe sakhāya indra sānasim ||
8.21.3a ā yāhīma indavo'śvapate gopata urvarāpate |
8.21.3c somaṁ somapate piba ||
8.21.4a vayaṁ hi tvā bandhumantamabandhavo viprāsa indra yemima |
8.21.4c yā te dhāmāni vṛṣabha tebhirā gahi viśvebhiḥ somapītaye ||
8.21.5a sīdantaste vayo yathā gośrīte madhau madire vivakṣaṇe |
8.21.5c abhi tvāmindra nonumaḥ ||
8.21.6a acchā ca tvainā namasā vadāmasi kiṁ muhuścidvi dīdhayaḥ |
8.21.6c santi kāmāso harivo dadiṣṭvaṁ smo vayaṁ santi no dhiyaḥ ||
8.21.7a nūtnā idindra te vayamūtī abhūma nahi nū te adrivaḥ |
8.21.7c vidmā purā parīṇasaḥ ||
8.21.8a vidmā sakhitvamuta śūra bhojyamā te tā vajrinnīmahe |
8.21.8c uto samasminnā śiśīhi no vaso vāje suśipra gomati ||
8.21.9a yo na idamidaṁ purā pra vasya ānināya tamu vaḥ stuṣe |
8.21.9c sakhāya indramūtaye ||
8.21.10a haryaśvaṁ satpatiṁ carṣaṇīsahaṁ sa hi ṣmā yo amandata |
8.21.10c ā tu naḥ sa vayati gavyamaśvyaṁ stotṛbhyo maghavā śatam ||
8.21.11a tvayā ha svidyujā vayaṁ prati śvasantaṁ vṛṣabha bruvīmahi |
8.21.11c saṁsthe janasya gomataḥ ||
8.21.12a jayema kāre puruhūta kāriṇo'bhi tiṣṭhema dūḍhyaḥ |
8.21.12c nṛbhirvṛtraṁ hanyāma śūśuyāma cāverindra pra ṇo dhiyaḥ ||
8.21.13a abhrātṛvyo anā tvamanāpirindra januṣā sanādasi |
8.21.13c yudhedāpitvamicchase ||
8.21.14a nakī revantaṁ sakhyāya vindase pīyanti te surāśvaḥ |
8.21.14c yadā kṛṇoṣi nadanuṁ samūhasyāditpiteva hūyase ||
8.21.15a mā te amājuro yathā mūrāsa indra sakhye tvāvataḥ |
8.21.15c ni ṣadāma sacā sute ||
8.21.16a mā te godatra nirarāma rādhasa indra mā te gṛhāmahi |
8.21.16c dṛḻhā cidaryaḥ pra mṛśābhyā bhara na te dāmāna ādabhe ||
8.21.17a indro vā ghediyanmaghaṁ sarasvatī vā subhagā dadirvasu |
8.21.17c tvaṁ vā citra dāśuṣe ||
8.21.18a citra idrājā rājakā idanyake yake sarasvatīmanu |
8.21.18c parjanya iva tatanaddhi vṛṣṭyā sahasramayutā dadat ||
8.22.1a o tyamahva ā rathamadyā daṁsiṣṭhamūtaye |
8.22.1c yamaśvinā suhavā rudravartanī ā sūryāyai tasthathuḥ ||
8.22.2a pūrvāpuṣaṁ suhavaṁ puruspṛhaṁ bhujyuṁ vājeṣu pūrvyam |
8.22.2c sacanāvantaṁ sumatibhiḥ sobhare vidveṣasamanehasam ||
8.22.3a iha tyā purubhūtamā devā namobhiraśvinā |
8.22.3c arvācīnā svavase karāmahe gantārā dāśuṣo gṛham ||
8.22.4a yuvo rathasya pari cakramīyata īrmānyadvāmiṣaṇyati |
8.22.4c asmām̐ acchā sumatirvāṁ śubhaspatī ā dhenuriva dhāvatu ||
8.22.5a ratho yo vāṁ trivandhuro hiraṇyābhīśuraśvinā |
8.22.5c pari dyāvāpṛthivī bhūṣati śrutastena nāsatyā gatam ||
8.22.6a daśasyantā manave pūrvyaṁ divi yavaṁ vṛkeṇa karṣathaḥ |
8.22.6c tā vāmadya sumatibhiḥ śubhaspatī aśvinā pra stuvīmahi ||
8.22.7a upa no vājinīvasū yātamṛtasya pathibhiḥ |
8.22.7c yebhistṛkṣiṁ vṛṣaṇā trāsadasyavaṁ mahe kṣatrāya jinvathaḥ ||
8.22.8a ayaṁ vāmadribhiḥ sutaḥ somo narā vṛṣaṇvasū |
8.22.8c ā yātaṁ somapītaye pibataṁ dāśuṣo gṛhe ||
8.22.9a ā hi ruhatamaśvinā rathe kośe hiraṇyaye vṛṣaṇvasū |
8.22.9c yuñjāthāṁ pīvarīriṣaḥ ||
8.22.10a yābhiḥ pakthamavatho yābhiradhriguṁ yābhirbabhruṁ vijoṣasam |
8.22.10c tābhirno makṣū tūyamaśvinā gataṁ bhiṣajyataṁ yadāturam ||
8.22.11a yadadhrigāvo adhrigū idā cidahno aśvinā havāmahe |
8.22.11c vayaṁ gīrbhirvipanyavaḥ ||
8.22.12a tābhirā yātaṁ vṛṣaṇopa me havaṁ viśvapsuṁ viśvavāryam |
8.22.12c iṣā maṁhiṣṭhā purubhūtamā narā yābhiḥ kriviṁ vāvṛdhustābhirā gatam ||
8.22.13a tāvidā cidahānāṁ tāvaśvinā vandamāna upa bruve |
8.22.13c tā u namobhirīmahe ||
8.22.14a tāviddoṣā tā uṣasi śubhaspatī tā yāmanrudravartanī |
8.22.14c mā no martāya ripave vājinīvasū paro rudrāvati khyatam ||
8.22.15a ā sugmyāya sugmyaṁ prātā rathenāśvinā vā sakṣaṇī |
8.22.15c huve piteva sobharī ||
8.22.16a manojavasā vṛṣaṇā madacyutā makṣuṁgamābhirūtibhiḥ |
8.22.16c ārāttāccidbhūtamasme avase pūrvībhiḥ purubhojasā ||
8.22.17a ā no aśvāvadaśvinā vartiryāsiṣṭaṁ madhupātamā narā |
8.22.17c gomaddasrā hiraṇyavat ||
8.22.18a suprāvargaṁ suvīryaṁ suṣṭhu vāryamanādhṛṣṭaṁ rakṣasvinā |
8.22.18c asminnā vāmāyāne vājinīvasū viśvā vāmāni dhīmahi ||
8.23.1a īḻiṣvā hi pratīvyaṁ yajasva jātavedasam |
8.23.1c cariṣṇudhūmamagṛbhītaśociṣam ||
8.23.2a dāmānaṁ viśvacarṣaṇe'gniṁ viśvamano girā |
8.23.2c uta stuṣe viṣpardhaso rathānām ||
8.23.3a yeṣāmābādha ṛgmiya iṣaḥ pṛkṣaśca nigrabhe |
8.23.3c upavidā vahnirvindate vasu ||
8.23.4a udasya śocirasthāddīdiyuṣo vyajaram |
8.23.4c tapurjambhasya sudyuto gaṇaśriyaḥ ||
8.23.5a udu tiṣṭha svadhvara stavāno devyā kṛpā |
8.23.5c abhikhyā bhāsā bṛhatā śuśukvaniḥ ||
8.23.6a agne yāhi suśastibhirhavyā juhvāna ānuṣak |
8.23.6c yathā dūto babhūtha havyavāhanaḥ ||
8.23.7a agniṁ vaḥ pūrvyaṁ huve hotāraṁ carṣaṇīnām |
8.23.7c tamayā vācā gṛṇe tamu vaḥ stuṣe ||
8.23.8a yajñebhiradbhutakratuṁ yaṁ kṛpā sūdayanta it |
8.23.8c mitraṁ na jane sudhitamṛtāvani ||
8.23.9a ṛtāvānamṛtāyavo yajñasya sādhanaṁ girā |
8.23.9c upo enaṁ jujuṣurnamasaspade ||
8.23.10a acchā no aṅgirastamaṁ yajñāso yantu saṁyataḥ |
8.23.10c hotā yo asti vikṣvā yaśastamaḥ ||
8.23.11a agne tava tye ajarendhānāso bṛhadbhāḥ |
8.23.11c aśvā iva vṛṣaṇastaviṣīyavaḥ ||
8.23.12a sa tvaṁ na ūrjāṁ pate rayiṁ rāsva suvīryam |
8.23.12c prāva nastoke tanaye samatsvā ||
8.23.13a yadvā u viśpatiḥ śitaḥ suprīto manuṣo viśi |
8.23.13c viśvedagniḥ prati rakṣāṁsi sedhati ||
8.23.14a śruṣṭyagne navasya me stomasya vīra viśpate |
8.23.14c ni māyinastapuṣā rakṣaso daha ||
8.23.15a na tasya māyayā cana ripurīśīta martyaḥ |
8.23.15c yo agnaye dadāśa havyadātibhiḥ ||
8.23.16a vyaśvastvā vasuvidamukṣaṇyuraprīṇādṛṣiḥ |
8.23.16c maho rāye tamu tvā samidhīmahi ||
8.23.17a uśanā kāvyastvā ni hotāramasādayat |
8.23.17c āyajiṁ tvā manave jātavedasam ||
8.23.18a viśve hi tvā sajoṣaso devāso dūtamakrata |
8.23.18c śruṣṭī deva prathamo yajñiyo bhuvaḥ ||
8.23.19a imaṁ ghā vīro amṛtaṁ dūtaṁ kṛṇvīta martyaḥ |
8.23.19c pāvakaṁ kṛṣṇavartaniṁ vihāyasam ||
8.23.20a taṁ huvema yatasrucaḥ subhāsaṁ śukraśociṣam |
8.23.20c viśāmagnimajaraṁ pratnamīḍyam ||
8.23.21a yo asmai havyadātibhirāhutiṁ marto'vidhat |
8.23.21c bhūri poṣaṁ sa dhatte vīravadyaśaḥ ||
8.23.22a prathamaṁ jātavedasamagniṁ yajñeṣu pūrvyam |
8.23.22c prati srugeti namasā haviṣmatī ||
8.23.23a ābhirvidhemāgnaye jyeṣṭhābhirvyaśvavat |
8.23.23c maṁhiṣṭhābhirmatibhiḥ śukraśociṣe ||
8.23.24a nūnamarca vihāyase stomebhiḥ sthūrayūpavat |
8.23.24c ṛṣe vaiyaśva damyāyāgnaye ||
8.23.25a atithiṁ mānuṣāṇāṁ sūnuṁ vanaspatīnām |
8.23.25c viprā agnimavase pratnamīḻate ||
8.23.26a maho viśvām̐ abhi ṣato'bhi havyāni mānuṣā |
8.23.26c agne ni ṣatsi namasādhi barhiṣi ||
8.23.27a vaṁsvā no vāryā puru vaṁsva rāyaḥ puruspṛhaḥ |
8.23.27c suvīryasya prajāvato yaśasvataḥ ||
8.23.28a tvaṁ varo suṣāmṇe'gne janāya codaya |
8.23.28c sadā vaso rātiṁ yaviṣṭha śaśvate ||
8.23.29a tvaṁ hi supratūrasi tvaṁ no gomatīriṣaḥ |
8.23.29c maho rāyaḥ sātimagne apā vṛdhi ||
8.23.30a agne tvaṁ yaśā asyā mitrāvaruṇā vaha |
8.23.30c ṛtāvānā samrājā pūtadakṣasā ||
8.24.1a sakhāya ā śiṣāmahi brahmendrāya vajriṇe |
8.24.1c stuṣa ū ṣu vo nṛtamāya dhṛṣṇave ||
8.24.2a śavasā hyasi śruto vṛtrahatyena vṛtrahā |
8.24.2c maghairmaghono ati śūra dāśasi ||
8.24.3a sa naḥ stavāna ā bhara rayiṁ citraśravastamam |
8.24.3c nireke cidyo harivo vasurdadiḥ ||
8.24.4a ā nirekamuta priyamindra darṣi janānām |
8.24.4c dhṛṣatā dhṛṣṇo stavamāna ā bhara ||
8.24.5a na te savyaṁ na dakṣiṇaṁ hastaṁ varanta āmuraḥ |
8.24.5c na paribādho harivo gaviṣṭiṣu ||
8.24.6a ā tvā gobhiriva vrajaṁ gīrbhirṛṇomyadrivaḥ |
8.24.6c ā smā kāmaṁ jariturā manaḥ pṛṇa ||
8.24.7a viśvāni viśvamanaso dhiyā no vṛtrahantama |
8.24.7c ugra praṇetaradhi ṣū vaso gahi ||
8.24.8a vayaṁ te asya vṛtrahanvidyāma śūra navyasaḥ |
8.24.8c vasoḥ spārhasya puruhūta rādhasaḥ ||
8.24.9a indra yathā hyasti te'parītaṁ nṛto śavaḥ |
8.24.9c amṛktā rātiḥ puruhūta dāśuṣe ||
8.24.10a ā vṛṣasva mahāmaha mahe nṛtama rādhase |
8.24.10c dṛḻhaściddṛhya maghavanmaghattaye ||
8.24.11a nū anyatrā cidadrivastvanno jagmurāśasaḥ |
8.24.11c maghavañchagdhi tava tanna ūtibhiḥ ||
8.24.12a nahyaṅga nṛto tvadanyaṁ vindāmi rādhase |
8.24.12c rāye dyumnāya śavase ca girvaṇaḥ ||
8.24.13a endumindrāya siñcata pibāti somyaṁ madhu |
8.24.13c pra rādhasā codayāte mahitvanā ||
8.24.14a upo harīṇāṁ patiṁ dakṣaṁ pṛñcantamabravam |
8.24.14c nūnaṁ śrudhi stuvato aśvyasya ||
8.24.15a nahyaṅga purā cana jajñe vīratarastvat |
8.24.15c nakī rāyā naivathā na bhandanā ||
8.24.16a edu madhvo madintaraṁ siñca vādhvaryo andhasaḥ |
8.24.16c evā hi vīraḥ stavate sadāvṛdhaḥ ||
8.24.17a indra sthātarharīṇāṁ nakiṣṭe pūrvyastutim |
8.24.17c udānaṁśa śavasā na bhandanā ||
8.24.18a taṁ vo vājānāṁ patimahūmahi śravasyavaḥ |
8.24.18c aprāyubhiryajñebhirvāvṛdhenyam ||
8.24.19a eto nvindraṁ stavāma sakhāyaḥ stomyaṁ naram |
8.24.19c kṛṣṭīryo viśvā abhyastyeka it ||
8.24.20a agorudhāya gaviṣe dyukṣāya dasmyaṁ vacaḥ |
8.24.20c ghṛtātsvādīyo madhunaśca vocata ||
8.24.21a yasyāmitāni vīryā na rādhaḥ paryetave |
8.24.21c jyotirna viśvamabhyasti dakṣiṇā ||
8.24.22a stuhīndraṁ vyaśvavadanūrmiṁ vājinaṁ yamam |
8.24.22c aryo gayaṁ maṁhamānaṁ vi dāśuṣe ||
8.24.23a evā nūnamupa stuhi vaiyaśva daśamaṁ navam |
8.24.23c suvidvāṁsaṁ carkṛtyaṁ caraṇīnām ||
8.24.24a vetthā hi nirṛtīnāṁ vajrahasta parivṛjam |
8.24.24c aharahaḥ śundhyuḥ paripadāmiva ||
8.24.25a tadindrāva ā bhara yenā daṁsiṣṭha kṛtvane |
8.24.25c dvitā kutsāya śiśnatho ni codaya ||
8.24.26a tamu tvā nūnamīmahe navyaṁ daṁsiṣṭha sanyase |
8.24.26c sa tvaṁ no viśvā abhimātīḥ sakṣaṇiḥ ||
8.24.27a ya ṛkṣādaṁhaso mucadyo vāryātsapta sindhuṣu |
8.24.27c vadhardāsasya tuvinṛmṇa nīnamaḥ ||
8.24.28a yathā varo suṣāmṇe sanibhya āvaho rayim |
8.24.28c vyaśvebhyaḥ subhage vājinīvati ||
8.24.29a ā nāryasya dakṣiṇā vyaśvām̐ etu sominaḥ |
8.24.29c sthūraṁ ca rādhaḥ śatavatsahasravat ||
8.24.30a yattvā pṛcchādījānaḥ kuhayā kuhayākṛte |
8.24.30c eṣo apaśrito valo gomatīmava tiṣṭhati ||
8.25.1a tā vāṁ viśvasya gopā devā deveṣu yajñiyā |
8.25.1c ṛtāvānā yajase pūtadakṣasā ||
8.25.2a mitrā tanā na rathyā varuṇo yaśca sukratuḥ |
8.25.2c sanātsujātā tanayā dhṛtavratā ||
8.25.3a tā mātā viśvavedasāsuryāya pramahasā |
8.25.3c mahī jajānāditirṛtāvarī ||
8.25.4a mahāntā mitrāvaruṇā samrājā devāvasurā |
8.25.4c ṛtāvānāvṛtamā ghoṣato bṛhat ||
8.25.5a napātā śavaso mahaḥ sūnū dakṣasya sukratū |
8.25.5c sṛpradānū iṣo vāstvadhi kṣitaḥ ||
8.25.6a saṁ yā dānūni yemathurdivyāḥ pārthivīriṣaḥ |
8.25.6c nabhasvatīrā vāṁ carantu vṛṣṭayaḥ ||
8.25.7a adhi yā bṛhato divo'bhi yūtheva paśyataḥ |
8.25.7c ṛtāvānā samrājā namase hitā ||
8.25.8a ṛtāvānā ni ṣedatuḥ sāmrājyāya sukratū |
8.25.8c dhṛtavratā kṣatriyā kṣatramāśatuḥ ||
8.25.9a akṣṇaścidgātuvittarānulbaṇena cakṣasā |
8.25.9c ni cinmiṣantā nicirā ni cikyatuḥ ||
8.25.10a uta no devyaditiruruṣyatāṁ nāsatyā |
8.25.10c uruṣyantu maruto vṛddhaśavasaḥ ||
8.25.11a te no nāvamuruṣyata divā naktaṁ sudānavaḥ |
8.25.11c ariṣyanto ni pāyubhiḥ sacemahi ||
8.25.12a aghnate viṣṇave vayamariṣyantaḥ sudānave |
8.25.12c śrudhi svayāvantsindho pūrvacittaye ||
8.25.13a tadvāryaṁ vṛṇīmahe variṣṭhaṁ gopayatyam |
8.25.13c mitro yatpānti varuṇo yadaryamā ||
8.25.14a uta naḥ sindhurapāṁ tanmarutastadaśvinā |
8.25.14c indro viṣṇurmīḍhvāṁsaḥ sajoṣasaḥ ||
8.25.15a te hi ṣmā vanuṣo naro'bhimātiṁ kayasya cit |
8.25.15c tigmaṁ na kṣodaḥ pratighnanti bhūrṇayaḥ ||
8.25.16a ayameka itthā purūru caṣṭe vi viśpatiḥ |
8.25.16c tasya vratānyanu vaścarāmasi ||
8.25.17a anu pūrvāṇyokyā sāmrājyasya saścima |
8.25.17c mitrasya vratā varuṇasya dīrghaśrut ||
8.25.18a pari yo raśminā divo'ntānmame pṛthivyāḥ |
8.25.18c ubhe ā paprau rodasī mahitvā ||
8.25.19a udu ṣya śaraṇe divo jyotirayaṁsta sūryaḥ |
8.25.19c agnirna śukraḥ samidhāna āhutaḥ ||
8.25.20a vaco dīrghaprasadmanīśe vājasya gomataḥ |
8.25.20c īśe hi pitvo'viṣasya dāvane ||
8.25.21a tatsūryaṁ rodasī ubhe doṣā vastorupa bruve |
8.25.21c bhojeṣvasmām̐ abhyuccarā sadā ||
8.25.22a ṛjramukṣaṇyāyane rajataṁ harayāṇe |
8.25.22c rathaṁ yuktamasanāma suṣāmaṇi ||
8.25.23a tā me aśvyānāṁ harīṇāṁ nitośanā |
8.25.23c uto nu kṛtvyānāṁ nṛvāhasā ||
8.25.24a smadabhīśū kaśāvantā viprā naviṣṭhayā matī |
8.25.24c maho vājināvarvantā sacāsanam ||
8.26.1a yuvoru ṣū rathaṁ huve sadhastutyāya sūriṣu |
8.26.1c atūrtadakṣā vṛṣaṇā vṛṣaṇvasū ||
8.26.2a yuvaṁ varo suṣāmṇe mahe tane nāsatyā |
8.26.2c avobhiryātho vṛṣaṇā vṛṣaṇvasū ||
8.26.3a tā vāmadya havāmahe havyebhirvājinīvasū |
8.26.3c pūrvīriṣa iṣayantāvati kṣapaḥ ||
8.26.4a ā vāṁ vāhiṣṭho aśvinā ratho yātu śruto narā |
8.26.4c upa stomānturasya darśathaḥ śriye ||
8.26.5a juhurāṇā cidaśvinā manyethāṁ vṛṣaṇvasū |
8.26.5c yuvaṁ hi rudrā parṣatho ati dviṣaḥ ||
8.26.6a dasrā hi viśvamānuṣaṅmakṣūbhiḥ paridīyathaḥ |
8.26.6c dhiyaṁjinvā madhuvarṇā śubhaspatī ||
8.26.7a upa no yātamaśvinā rāyā viśvapuṣā saha |
8.26.7c maghavānā suvīrāvanapacyutā ||
8.26.8a ā me asya pratīvyamindranāsatyā gatam |
8.26.8c devā devebhiradya sacanastamā ||
8.26.9a vayaṁ hi vāṁ havāmaha ukṣaṇyanto vyaśvavat |
8.26.9c sumatibhirupa viprāvihā gatam ||
8.26.10a aśvinā svṛṣe stuhi kuvitte śravato havam |
8.26.10c nedīyasaḥ kūḻayātaḥ paṇīm̐ruta ||
8.26.11a vaiyaśvasya śrutaṁ naroto me asya vedathaḥ |
8.26.11c sajoṣasā varuṇo mitro aryamā ||
8.26.12a yuvādattasya dhiṣṇyā yuvānītasya sūribhiḥ |
8.26.12c aharaharvṛṣaṇa mahyaṁ śikṣatam ||
8.26.13a yo vāṁ yajñebhirāvṛto'dhivastrā vadhūriva |
8.26.13c saparyantā śubhe cakrāte aśvinā ||
8.26.14a yo vāmuruvyacastamaṁ ciketati nṛpāyyam |
8.26.14c vartiraśvinā pari yātamasmayū ||
8.26.15a asmabhyaṁ su vṛṣaṇvasū yātaṁ vartirnṛpāyyam |
8.26.15c viṣudruheva yajñamūhathurgirā ||
8.26.16a vāhiṣṭho vāṁ havānāṁ stomo dūto huvannarā |
8.26.16c yuvābhyāṁ bhūtvaśvinā ||
8.26.17a yadado divo arṇava iṣo vā madatho gṛhe |
8.26.17c śrutaminme amartyā ||
8.26.18a uta syā śvetayāvarī vāhiṣṭhā vāṁ nadīnām |
8.26.18c sindhurhiraṇyavartaniḥ ||
8.26.19a smadetayā sukīrtyāśvinā śvetayā dhiyā |
8.26.19c vahethe śubhrayāvānā ||
8.26.20a yukṣvā hi tvaṁ rathāsahā yuvasva poṣyā vaso |
8.26.20c ānno vāyo madhu pibāsmākaṁ savanā gahi ||
8.26.21a tava vāyavṛtaspate tvaṣṭurjāmātaradbhuta |
8.26.21c avāṁsyā vṛṇīmahe ||
8.26.22a tvaṣṭurjāmātaraṁ vayamīśānaṁ rāya īmahe |
8.26.22c sutāvanto vāyuṁ dyumnā janāsaḥ ||
8.26.23a vāyo yāhi śivā divo vahasvā su svaśvyam |
8.26.23c vahasva mahaḥ pṛthupakṣasā rathe ||
8.26.24a tvāṁ hi supsarastamaṁ nṛṣadaneṣu hūmahe |
8.26.24c grāvāṇaṁ nāśvapṛṣṭhaṁ maṁhanā ||
8.26.25a sa tvaṁ no deva manasā vāyo mandāno agriyaḥ |
8.26.25c kṛdhi vājām̐ apo dhiyaḥ ||
8.27.1a agnirukthe purohito grāvāṇo barhiradhvare |
8.27.1c ṛcā yāmi maruto brahmaṇaspatiṁ devām̐ avo vareṇyam ||
8.27.2a ā paśuṁ gāsi pṛthivīṁ vanaspatīnuṣāsā naktamoṣadhīḥ |
8.27.2c viśve ca no vasavo viśvavedaso dhīnāṁ bhūta prāvitāraḥ ||
8.27.3a pra sū na etvadhvaro'gnā deveṣu pūrvyaḥ |
8.27.3c ādityeṣu pra varuṇe dhṛtavrate marutsu viśvabhānuṣu ||
8.27.4a viśve hi ṣmā manave viśvavedaso bhuvanvṛdhe riśādasaḥ |
8.27.4c ariṣṭebhiḥ pāyubhirviśvavedaso yantā no'vṛkaṁ chardiḥ ||
8.27.5a ā no adya samanaso gantā viśve sajoṣasaḥ |
8.27.5c ṛcā girā maruto devyadite sadane pastye mahi ||
8.27.6a abhi priyā maruto yā vo aśvyā havyā mitra prayāthana |
8.27.6c ā barhirindro varuṇasturā nara ādityāsaḥ sadantu naḥ ||
8.27.7a vayaṁ vo vṛktabarhiṣo hitaprayasa ānuṣak |
8.27.7c sutasomāso varuṇa havāmahe manuṣvadiddhāgnayaḥ ||
8.27.8a ā pra yāta maruto viṣṇo aśvinā pūṣanmākīnayā dhiyā |
8.27.8c indra ā yātu prathamaḥ saniṣyubhirvṛṣā yo vṛtrahā gṛṇe ||
8.27.9a vi no devāso adruho'cchidraṁ śarma yacchata |
8.27.9c na yaddūrādvasavo nū cidantito varūthamādadharṣati ||
8.27.10a asti hi vaḥ sajātyaṁ riśādaso devāso astyāpyam |
8.27.10c pra ṇaḥ pūrvasmai suvitāya vocata makṣū sumnāya navyase ||
8.27.11a idā hi va upastutimidā vāmasya bhaktaye |
8.27.11c upa vo viśvavedaso namasyurām̐ asṛkṣyanyāmiva ||
8.27.12a udu ṣya vaḥ savitā supraṇītayo'sthādūrdhvo vareṇyaḥ |
8.27.12c ni dvipādaścatuṣpādo arthino'viśranpatayiṣṇavaḥ ||
8.27.13a devaṁdevaṁ vo'vase devaṁdevamabhiṣṭaye |
8.27.13c devaṁdevaṁ huvema vājasātaye gṛṇanto devyā dhiyā ||
8.27.14a devāso hi ṣmā manave samanyavo viśve sākaṁ sarātayaḥ |
8.27.14c te no adya te aparaṁ tuce tu no bhavantu varivovidaḥ ||
8.27.15a pra vaḥ śaṁsāmyadruhaḥ saṁstha upastutīnām |
8.27.15c na taṁ dhūrtirvaruṇa mitra martyaṁ yo vo dhāmabhyo'vidhat ||
8.27.16a pra sa kṣayaṁ tirate vi mahīriṣo yo vo varāya dāśati |
8.27.16c pra prajābhirjāyate dharmaṇasparyariṣṭaḥ sarva edhate ||
8.27.17a ṛte sa vindate yudhaḥ sugebhiryātyadhvanaḥ |
8.27.17c aryamā mitro varuṇaḥ sarātayo yaṁ trāyante sajoṣasaḥ ||
8.27.18a ajre cidasmai kṛṇuthā nyañcanaṁ durge cidā susaraṇam |
8.27.18c eṣā cidasmādaśaniḥ paro nu sāsredhantī vi naśyatu ||
8.27.19a yadadya sūrya udyati priyakṣatrā ṛtaṁ dadha |
8.27.19c yannimruci prabudhi viśvavedaso yadvā madhyaṁdine divaḥ ||
8.27.20a yadvābhipitve asurā ṛtaṁ yate chardiryema vi dāśuṣe |
8.27.20c vayaṁ tadvo vasavo viśvavedasa upa stheyāma madhya ā ||
8.27.21a yadadya sūra udite yanmadhyaṁdina ātuci |
8.27.21c vāmaṁ dhattha manave viśvavedaso juhvānāya pracetase ||
8.27.22a vayaṁ tadvaḥ samrāja ā vṛṇīmahe putro na bahupāyyam |
8.27.22c aśyāma tadādityā juhvato haviryena vasyo'naśāmahai ||
8.28.1a ye triṁśati trayasparo devāso barhirāsadan |
8.28.1c vidannaha dvitāsanan ||
8.28.2a varuṇo mitro aryamā smadrātiṣāco agnayaḥ |
8.28.2c patnīvanto vaṣaṭkṛtāḥ ||
8.28.3a te no gopā apācyāsta udakta itthā nyak |
8.28.3c purastātsarvayā viśā ||
8.28.4a yathā vaśanti devāstathedasattadeṣāṁ nakirā minat |
8.28.4c arāvā cana martyaḥ ||
8.28.5a saptānāṁ sapta ṛṣṭayaḥ sapta dyumnānyeṣām |
8.28.5c sapto adhi śriyo dhire ||
8.29.1a babhrureko viṣuṇaḥ sūnaro yuvāñjyaṅkte hiraṇyayam ||
babhruḥ | ekaḥ | viṣuṇaḥ | sūnaraḥ | yuvā | añji | aṅkte | hiraṇyayam ||8.29.1||
8.29.3a vāśīmeko bibharti hasta āyasīmantardeveṣu nidhruviḥ ||
vāśīm | ekaḥ | bibharti | haste | āyasīm | antaḥ | deveṣu | ni-dhruviḥ ||8.29.3||
8.29.5a tigmameko bibharti hasta āyudhaṁ śucirugro jalāṣabheṣajaḥ ||
tigmam | ekaḥ | bibharti | haste | āyudham | śuciḥ | ugraḥ | jalāṣa-bheṣajaḥ ||8.29.5||
8.29.7a trīṇyeka urugāyo vi cakrame yatra devāso madanti ||
trīṇi | ekaḥ | uru-gāyaḥ | vi | cakrame | yatra | devāsaḥ | madanti ||8.29.7||
8.29.9a sado dvā cakrāte upamā divi samrājā sarpirāsutī ||
sadaḥ | dvā | cakrāte iti | upa-mā | divi | sam-rājā | sarpirāsutī iti sarpiḥ-āsutī ||8.29.9||
8.30.1a nahi vo astyarbhako devāso na kumārakaḥ |
8.30.1c viśve satomahānta it ||
8.30.2a iti stutāso asathā riśādaso ye stha trayaśca triṁśacca |
8.30.2c manordevā yajñiyāsaḥ ||
8.30.3a te nastrādhvaṁ te'vata ta u no adhi vocata |
8.30.3c mā naḥ pathaḥ pitryānmānavādadhi dūraṁ naiṣṭa parāvataḥ ||
8.30.4a ye devāsa iha sthana viśve vaiśvānarā uta |
8.30.4c asmabhyaṁ śarma sapratho gave'śvāya yacchata ||
8.31.1a yo yajāti yajāta itsunavacca pacāti ca |
8.31.1c brahmedindrasya cākanat ||
8.31.2a puroḻāśaṁ yo asmai somaṁ rarata āśiram |
8.31.2c pādittaṁ śakro aṁhasaḥ ||
8.31.3a tasya dyumām̐ asadratho devajūtaḥ sa śūśuvat |
8.31.3c viśvā vanvannamitriyā ||
8.31.4a asya prajāvatī gṛhe'saścantī divedive |
8.31.4c iḻā dhenumatī duhe ||
8.31.5a yā daṁpatī samanasā sunuta ā ca dhāvataḥ |
8.31.5c devāso nityayāśirā ||
8.31.6a prati prāśavyām̐ itaḥ samyañcā barhirāśāte |
8.31.6c na tā vājeṣu vāyataḥ ||
8.31.7a na devānāmapi hnutaḥ sumatiṁ na jugukṣataḥ |
8.31.7c śravo bṛhadvivāsataḥ ||
8.31.8a putriṇā tā kumāriṇā viśvamāyurvyaśnutaḥ |
8.31.8c ubhā hiraṇyapeśasā ||
8.31.9a vītihotrā kṛtadvasū daśasyantāmṛtāya kam |
8.31.9c samūdho romaśaṁ hato deveṣu kṛṇuto duvaḥ ||
8.31.10a ā śarma parvatānāṁ vṛṇīmahe nadīnām |
8.31.10c ā viṣṇoḥ sacābhuvaḥ ||
8.31.11a aitu pūṣā rayirbhagaḥ svasti sarvadhātamaḥ |
8.31.11c ururadhvā svastaye ||
8.31.12a aramatiranarvaṇo viśvo devasya manasā |
8.31.12c ādityānāmaneha it ||
8.31.13a yathā no mitro aryamā varuṇaḥ santi gopāḥ |
8.31.13c sugā ṛtasya panthāḥ ||
8.31.14a agniṁ vaḥ pūrvyaṁ girā devamīḻe vasūnām |
8.31.14c saparyantaḥ purupriyaṁ mitraṁ na kṣetrasādhasam ||
8.31.15a makṣū devavato rathaḥ śūro vā pṛtsu kāsu cit |
8.31.15c devānāṁ ya inmano yajamāna iyakṣatyabhīdayajvano bhuvat ||
8.31.16a na yajamāna riṣyasi na sunvāna na devayo |
8.31.16c devānāṁ ya inmano yajamāna iyakṣatyabhīdayajvano bhuvat ||
8.31.17a nakiṣṭaṁ karmaṇā naśanna pra yoṣanna yoṣati |
8.31.17c devānāṁ ya inmano yajamāna iyakṣatyabhīdayajvano bhuvat ||
8.31.18a asadatra suvīryamuta tyadāśvaśvyam |
8.31.18c devānāṁ ya inmano yajamāna iyakṣatyabhīdayajvano bhuvat ||
8.32.1a pra kṛtānyṛjīṣiṇaḥ kaṇvā indrasya gāthayā |
8.32.1c made somasya vocata ||
8.32.2a yaḥ sṛbindamanarśaniṁ pipruṁ dāsamahīśuvam |
8.32.2c vadhīdugro riṇannapaḥ ||
8.32.3a nyarbudasya viṣṭapaṁ varṣmāṇaṁ bṛhatastira |
8.32.3c kṛṣe tadindra pauṁsyam ||
8.32.4a prati śrutāya vo dhṛṣattūrṇāśaṁ na gireradhi |
8.32.4c huve suśipramūtaye ||
8.32.5a sa goraśvasya vi vrajaṁ mandānaḥ somyebhyaḥ |
8.32.5c puraṁ na śūra darṣasi ||
8.32.6a yadi me rāraṇaḥ suta ukthe vā dadhase canaḥ |
8.32.6c ārādupa svadhā gahi ||
8.32.7a vayaṁ ghā te api ṣmasi stotāra indra girvaṇaḥ |
8.32.7c tvaṁ no jinva somapāḥ ||
8.32.8a uta naḥ pitumā bhara saṁrarāṇo avikṣitam |
8.32.8c maghavanbhūri te vasu ||
8.32.9a uta no gomataskṛdhi hiraṇyavato aśvinaḥ |
8.32.9c iḻābhiḥ saṁ rabhemahi ||
8.32.10a bṛbadukthaṁ havāmahe sṛprakarasnamūtaye |
8.32.10c sādhu kṛṇvantamavase ||
8.32.11a yaḥ saṁsthe cicchatakraturādīṁ kṛṇoti vṛtrahā |
8.32.11c jaritṛbhyaḥ purūvasuḥ ||
8.32.12a sa naḥ śakraścidā śakaddānavām̐ antarābharaḥ |
8.32.12c indro viśvābhirūtibhiḥ ||
8.32.13a yo rāyo'vanirmahāntsupāraḥ sunvataḥ sakhā |
8.32.13c tamindramabhi gāyata ||
8.32.14a āyantāraṁ mahi sthiraṁ pṛtanāsu śravojitam |
8.32.14c bhūrerīśānamojasā ||
8.32.15a nakirasya śacīnāṁ niyantā sūnṛtānām |
8.32.15c nakirvaktā na dāditi ||
8.32.16a na nūnaṁ brahmaṇāmṛṇaṁ prāśūnāmasti sunvatām |
8.32.16c na somo apratā pape ||
8.32.17a panya idupa gāyata panya ukthāni śaṁsata |
8.32.17c brahmā kṛṇota panya it ||
8.32.18a panya ā dardiracchatā sahasrā vājyavṛtaḥ |
8.32.18c indro yo yajvano vṛdhaḥ ||
8.32.19a vi ṣū cara svadhā anu kṛṣṭīnāmanvāhuvaḥ |
8.32.19c indra piba sutānām ||
8.32.20a piba svadhainavānāmuta yastugrye sacā |
8.32.20c utāyamindra yastava ||
8.32.21a atīhi manyuṣāviṇaṁ suṣuvāṁsamupāraṇe |
8.32.21c imaṁ rātaṁ sutaṁ piba ||
8.32.22a ihi tisraḥ parāvata ihi pañca janām̐ ati |
8.32.22c dhenā indrāvacākaśat ||
8.32.23a sūryo raśmiṁ yathā sṛjā tvā yacchantu me giraḥ |
8.32.23c nimnamāpo na sadhryak ||
8.32.24a adhvaryavā tu hi ṣiñca somaṁ vīrāya śipriṇe |
8.32.24c bharā sutasya pītaye ||
8.32.25a ya udnaḥ phaligaṁ bhinannyaksindhūm̐ravāsṛjat |
8.32.25c yo goṣu pakvaṁ dhārayat ||
8.32.26a ahanvṛtramṛcīṣama aurṇavābhamahīśuvam |
8.32.26c himenāvidhyadarbudam ||
8.32.27a pra va ugrāya niṣṭure'ṣāḻhāya prasakṣiṇe |
8.32.27c devattaṁ brahma gāyata ||
8.32.28a yo viśvānyabhi vratā somasya made andhasaḥ |
8.32.28c indro deveṣu cetati ||
8.32.29a iha tyā sadhamādyā harī hiraṇyakeśyā |
8.32.29c voḻhāmabhi prayo hitam ||
8.32.30a arvāñcaṁ tvā puruṣṭuta priyamedhastutā harī |
8.32.30c somapeyāya vakṣataḥ ||
8.33.1a vayaṁ gha tvā sutāvanta āpo na vṛktabarhiṣaḥ |
8.33.1c pavitrasya prasravaṇeṣu vṛtrahanpari stotāra āsate ||
8.33.2a svaranti tvā sute naro vaso nireka ukthinaḥ |
8.33.2c kadā sutaṁ tṛṣāṇa oka ā gama indra svabdīva vaṁsagaḥ ||
8.33.3a kaṇvebhirdhṛṣṇavā dhṛṣadvājaṁ darṣi sahasriṇam |
8.33.3c piśaṅgarūpaṁ maghavanvicarṣaṇe makṣū gomantamīmahe ||
8.33.4a pāhi gāyāndhaso mada indrāya medhyātithe |
8.33.4c yaḥ saṁmiślo haryoryaḥ sute sacā vajrī ratho hiraṇyayaḥ ||
8.33.5a yaḥ suṣavyaḥ sudakṣiṇa ino yaḥ sukraturgṛṇe |
8.33.5c ya ākaraḥ sahasrā yaḥ śatāmagha indro yaḥ pūrbhidāritaḥ ||
8.33.6a yo dhṛṣito yo'vṛto yo asti śmaśruṣu śritaḥ |
8.33.6c vibhūtadyumnaścyavanaḥ puruṣṭutaḥ kratvā gauriva śākinaḥ ||
8.33.7a ka īṁ veda sute sacā pibantaṁ kadvayo dadhe |
8.33.7c ayaṁ yaḥ puro vibhinattyojasā mandānaḥ śipryandhasaḥ ||
8.33.8a dānā mṛgo na vāraṇaḥ purutrā carathaṁ dadhe |
8.33.8c nakiṣṭvā ni yamadā sute gamo mahām̐ścarasyojasā ||
8.33.9a ya ugraḥ sannaniṣṭṛtaḥ sthiro raṇāya saṁskṛtaḥ |
8.33.9c yadi stoturmaghavā śṛṇavaddhavaṁ nendro yoṣatyā gamat ||
8.33.10a satyamitthā vṛṣedasi vṛṣajūtirno'vṛtaḥ |
8.33.10c vṛṣā hyugra śṛṇviṣe parāvati vṛṣo arvāvati śrutaḥ ||
8.33.11a vṛṣaṇaste abhīśavo vṛṣā kaśā hiraṇyayī |
8.33.11c vṛṣā ratho maghavanvṛṣaṇā harī vṛṣā tvaṁ śatakrato ||
8.33.12a vṛṣā sotā sunotu te vṛṣannṛjīpinnā bhara |
8.33.12c vṛṣā dadhanve vṛṣaṇaṁ nadīṣvā tubhyaṁ sthātarharīṇām ||
8.33.13a endra yāhi pītaye madhu śaviṣṭha somyam |
8.33.13c nāyamacchā maghavā śṛṇavadgiro brahmokthā ca sukratuḥ ||
8.33.14a vahantu tvā ratheṣṭhāmā harayo rathayujaḥ |
8.33.14c tiraścidaryaṁ savanāni vṛtrahannanyeṣāṁ yā śatakrato ||
8.33.15a asmākamadyāntamaṁ stomaṁ dhiṣva mahāmaha |
8.33.15c asmākaṁ te savanā santu śaṁtamā madāya dyukṣa somapāḥ ||
8.33.16a nahi ṣastava no mama śāstre anyasya raṇyati |
8.33.16c yo asmānvīra ānayat ||
8.33.17a indraścidghā tadabravītstriyā aśāsyaṁ manaḥ |
8.33.17c uto aha kratuṁ raghum ||
8.33.18a saptī cidghā madacyutā mithunā vahato ratham |
8.33.18c eveddhūrvṛṣṇa uttarā ||
8.33.19a adhaḥ paśyasva mopari saṁtarāṁ pādakau hara |
8.33.19c mā te kaśaplakau dṛśantstrī hi brahmā babhūvitha ||
8.34.1a endra yāhi haribhirupa kaṇvasya suṣṭutim |
8.34.1c divo amuṣya śāsato divaṁ yaya divāvaso ||
8.34.2a ā tvā grāvā vadanniha somī ghoṣeṇa yacchatu |
8.34.2c divo amuṣya śāsato divaṁ yaya divāvaso ||
8.34.3a atrā vi nemireṣāmurāṁ na dhūnute vṛkaḥ |
8.34.3c divo amuṣya śāsato divaṁ yaya divāvaso ||
8.34.4a ā tvā kaṇvā ihāvase havante vājasātaye |
8.34.4c divo amuṣya śāsato divaṁ yaya divāvaso ||
8.34.5a dadhāmi te sutānāṁ vṛṣṇe na pūrvapāyyam |
8.34.5c divo amuṣya śāsato divaṁ yaya divāvaso ||
8.34.6a smatpuraṁdhirna ā gahi viśvatodhīrna ūtaye |
8.34.6c divo amuṣya śāsato divaṁ yaya divāvaso ||
8.34.7a ā no yāhi mahemate sahasrote śatāmagha |
8.34.7c divo amuṣya śāsato divaṁ yaya divāvaso ||
8.34.8a ā tvā hotā manurhito devatrā vakṣadīḍyaḥ |
8.34.8c divo amuṣya śāsato divaṁ yaya divāvaso ||
8.34.9a ā tvā madacyutā harī śyenaṁ pakṣeva vakṣataḥ |
8.34.9c divo amuṣya śāsato divaṁ yaya divāvaso ||
8.34.10a ā yāhyarya ā pari svāhā somasya pītaye |
8.34.10c divo amuṣya śāsato divaṁ yaya divāvaso ||
8.34.11a ā no yāhyupaśrutyuktheṣu raṇayā iha |
8.34.11c divo amuṣya śāsato divaṁ yaya divāvaso ||
8.34.12a sarūpairā su no gahi saṁbhṛtaiḥ saṁbhṛtāśvaḥ |
8.34.12c divo amuṣya śāsato divaṁ yaya divāvaso ||
8.34.13a ā yāhi parvatebhyaḥ samudrasyādhi viṣṭapaḥ |
8.34.13c divo amuṣya śāsato divaṁ yaya divāvaso ||
8.34.14a ā no gavyānyaśvyā sahasrā śūra dardṛhi |
8.34.14c divo amuṣya śāsato divaṁ yaya divāvaso ||
8.34.15a ā naḥ sahasraśo bharāyutāni śatāni ca |
8.34.15c divo amuṣya śāsato divaṁ yaya divāvaso ||
8.34.16a ā yadindraśca dadvahe sahasraṁ vasurociṣaḥ |
8.34.16c ojiṣṭhamaśvyaṁ paśum ||
8.34.17a ya ṛjrā vātaraṁhaso'ruṣāso raghuṣyadaḥ |
8.34.17c bhrājante sūryā iva ||
8.34.18a pārāvatasya rātiṣu dravaccakreṣvāśuṣu |
8.34.18c tiṣṭhaṁ vanasya madhya ā ||
8.35.1a agninendreṇa varuṇena viṣṇunādityai rudrairvasubhiḥ sacābhuvā |
8.35.1c sajoṣasā uṣasā sūryeṇa ca somaṁ pibatamaśvinā ||
8.35.2a viśvābhirdhībhirbhuvanena vājinā divā pṛthivyādribhiḥ sacābhuvā |
8.35.2c sajoṣasā uṣasā sūryeṇa ca somaṁ pibatamaśvinā ||
8.35.3a viśvairdevaistribhirekādaśairihādbhirmarudbhirbhṛgubhiḥ sacābhuvā |
8.35.3c sajoṣasā uṣasā sūryeṇa ca somaṁ pibatamaśvinā ||
8.35.4a juṣethāṁ yajñaṁ bodhataṁ havasya me viśveha devau savanāva gacchatam |
8.35.4c sajoṣasā uṣasā sūryeṇa ceṣaṁ no voḻhamaśvinā ||
8.35.5a stomaṁ juṣethāṁ yuvaśeva kanyanāṁ viśveha devau savanāva gacchatam |
8.35.5c sajoṣasā uṣasā sūryeṇa ceṣaṁ no voḻhamaśvinā ||
8.35.6a giro juṣethāmadhvaraṁ juṣethāṁ viśveha devau savanāva gacchatam |
8.35.6c sajoṣasā uṣasā sūryeṇa ceṣaṁ no voḻhamaśvinā ||
8.35.7a hāridraveva patatho vanedupa somaṁ sutaṁ mahiṣevāva gacchathaḥ |
8.35.7c sajoṣasā uṣasā sūryeṇa ca trirvartiryātamaśvinā ||
8.35.8a haṁsāviva patatho adhvagāviva somaṁ sutaṁ mahiṣevāva gacchathaḥ |
8.35.8c sajoṣasā uṣasā sūryeṇa ca trirvartiryātamaśvinā ||
8.35.9a śyenāviva patatho havyadātaye somaṁ sutaṁ mahiṣevāva gacchathaḥ |
8.35.9c sajoṣasā uṣasā sūryeṇa ca trirvartiryātamaśvinā ||
8.35.10a pibataṁ ca tṛpṇutaṁ cā ca gacchataṁ prajāṁ ca dhattaṁ draviṇaṁ ca dhattam |
8.35.10c sajoṣasā uṣasā sūryeṇa corjaṁ no dhattamaśvinā ||
8.35.11a jayataṁ ca pra stutaṁ ca pra cāvataṁ prajāṁ ca dhattaṁ draviṇaṁ ca dhattam |
8.35.11c sajoṣasā uṣasā sūryeṇa corjaṁ no dhattamaśvinā ||
8.35.12a hataṁ ca śatrūnyatataṁ ca mitriṇaḥ prajāṁ ca dhattaṁ draviṇaṁ ca dhattam |
8.35.12c sajoṣasā uṣasā sūryeṇa corjaṁ no dhattamaśvinā ||
8.35.13a mitrāvaruṇavantā uta dharmavantā marutvantā jariturgacchatho havam |
8.35.13c sajoṣasā uṣasā sūryeṇa cādityairyātamaśvinā ||
8.35.14a aṅgirasvantā uta viṣṇuvantā marutvantā jariturgacchatho havam |
8.35.14c sajoṣasā uṣasā sūryeṇa cādityairyātamaśvinā ||
8.35.15a ṛbhumantā vṛṣaṇā vājavantā marutvantā jariturgacchatho havam |
8.35.15c sajoṣasā uṣasā sūryeṇa cādityairyātamaśvinā ||
8.35.16a brahma jinvatamuta jinvataṁ dhiyo hataṁ rakṣāṁsi sedhatamamīvāḥ |
8.35.16c sajoṣasā uṣasā sūryeṇa ca somaṁ sunvato aśvinā ||
8.35.17a kṣatraṁ jinvatamuta jinvataṁ nṝnhataṁ rakṣāṁsi sedhatamamīvāḥ |
8.35.17c sajoṣasā uṣasā sūryeṇa ca somaṁ sunvato aśvinā ||
8.35.18a dhenūrjinvatamuta jinvataṁ viśo hataṁ rakṣāṁsi sedhatamamīvāḥ |
8.35.18c sajoṣasā uṣasā sūryeṇa ca somaṁ sunvato aśvinā ||
8.35.19a atreriva śṛṇutaṁ pūrvyastutiṁ śyāvāśvasya sunvato madacyutā |
8.35.19c sajoṣasā uṣasā sūryeṇa cāśvinā tiroahnyam ||
8.35.20a sargām̐ iva sṛjataṁ suṣṭutīrupa śyāvāśvasya sunvato madacyutā |
8.35.20c sajoṣasā uṣasā sūryeṇa cāśvinā tiroahnyam ||
8.35.21a raśmīm̐riva yacchatamadhvarām̐ upa śyāvāśvasya sunvato madacyutā |
8.35.21c sajoṣasā uṣasā sūryeṇa cāśvinā tiroahnyam ||
8.35.22a arvāgrathaṁ ni yacchataṁ pibataṁ somyaṁ madhu |
8.35.22c ā yātamaśvinā gatamavasyurvāmahaṁ huve dhattaṁ ratnāni dāśuṣe ||
8.35.23a namovāke prasthite adhvare narā vivakṣaṇasya pītaye |
8.35.23c ā yātamaśvinā gatamavasyurvāmahaṁ huve dhattaṁ ratnāni dāśuṣe ||
8.35.24a svāhākṛtasya tṛmpataṁ sutasya devāvandhasaḥ |
8.35.24c ā yātamaśvinā gatamavasyurvāmahaṁ huve dhattaṁ ratnāni dāśuṣe ||
8.36.1a avitāsi sunvato vṛktabarhiṣaḥ pibā somaṁ madāya kaṁ śatakrato |
8.36.1c yaṁ te bhāgamadhārayanviśvāḥ sehānaḥ pṛtanā uru jrayaḥ samapsujinmarutvām̐ indra satpate ||
8.36.2a prāva stotāraṁ maghavannava tvāṁ pibā somaṁ madāya kaṁ śatakrato |
8.36.2c yaṁ te bhāgamadhārayanviśvāḥ sehānaḥ pṛtanā uru jrayaḥ samapsujinmarutvām̐ indra satpate ||
8.36.3a ūrjā devām̐ avasyojasā tvāṁ pibā somaṁ madāya kaṁ śatakrato |
8.36.3c yaṁ te bhāgamadhārayanviśvāḥ sehānaḥ pṛtanā uru jrayaḥ samapsujinmarutvām̐ indra satpate ||
8.36.4a janitā divo janitā pṛthivyāḥ pibā somaṁ madāya kaṁ śatakrato |
8.36.4c yaṁ te bhāgamadhārayanviśvāḥ sehānaḥ pṛtanā uru jrayaḥ samapsujinmarutvām̐ indra satpate ||
8.36.5a janitāśvānāṁ janitā gavāmasi pibā somaṁ madāya kaṁ śatakrato |
8.36.5c yaṁ te bhāgamadhārayanviśvāḥ sehānaḥ pṛtanā uru jrayaḥ samapsujinmarutvām̐ indra satpate ||
8.36.6a atrīṇāṁ stomamadrivo mahaskṛdhi pibā somaṁ madāya kaṁ śatakrato |
8.36.6c yaṁ te bhāgamadhārayanviśvāḥ sehānaḥ pṛtanā uru jrayaḥ samapsujinmarutvām̐ indra satpate ||
8.36.7a śyāvāśvasya sunvatastathā śṛṇu yathāśṛṇoratreḥ karmāṇi kṛṇvataḥ |
8.36.7c pra trasadasyumāvitha tvameka innṛṣāhya indra brahmāṇi vardhayan ||
8.37.1a predaṁ brahma vṛtratūryeṣvāvitha pra sunvataḥ śacīpata indra viśvābhirūtibhiḥ |
8.37.1d mādhyaṁdinasya savanasya vṛtrahannanedya pibā somasya vajrivaḥ ||
8.37.2a sehāna ugra pṛtanā abhi druhaḥ śacīpata indra viśvābhirūtibhiḥ |
8.37.2d mādhyaṁdinasya savanasya vṛtrahannanedya pibā somasya vajrivaḥ ||
8.37.3a ekarāḻasya bhuvanasya rājasi śacīpata indra viśvābhirūtibhiḥ |
8.37.3d mādhyaṁdinasya savanasya vṛtrahannanedya pibā somasya vajrivaḥ ||
8.37.4a sasthāvānā yavayasi tvameka icchacīpata indra viśvābhirūtibhiḥ |
8.37.4d mādhyaṁdinasya savanasya vṛtrahannanedya pibā somasya vajrivaḥ ||
8.37.5a kṣemasya ca prayujaśca tvamīśiṣe śacīpata indra viśvābhirūtibhiḥ |
8.37.5d mādhyaṁdinasya savanasya vṛtrahannanedya pibā somasya vajrivaḥ ||
8.37.6a kṣatrāya tvamavasi na tvamāvitha śacīpata indra viśvābhirūtibhiḥ |
8.37.6d mādhyaṁdinasya savanasya vṛtrahannanedya pibā somasya vajrivaḥ ||
8.37.7a śyāvāśvasya rebhatastathā śṛṇu yathāśṛṇoratreḥ karmāṇi kṛṇvataḥ |
8.37.7c pra trasadasyumāvitha tvameka innṛṣāhya indra kṣatrāṇi vardhayan ||
8.38.1a yajñasya hi stha ṛtvijā sasnī vājeṣu karmasu |
8.38.1c indrāgnī tasya bodhatam ||
8.38.2a tośāsā rathayāvānā vṛtrahaṇāparājitā |
8.38.2c indrāgnī tasya bodhatam ||
8.38.3a idaṁ vāṁ madiraṁ madhvadhukṣannadribhirnaraḥ |
8.38.3c indrāgnī tasya bodhatam ||
8.38.4a juṣethāṁ yajñamiṣṭaye sutaṁ somaṁ sadhastutī |
8.38.4c indrāgnī ā gataṁ narā ||
8.38.5a imā juṣethāṁ savanā yebhirhavyānyūhathuḥ |
8.38.5c indrāgnī ā gataṁ narā ||
8.38.6a imāṁ gāyatravartaniṁ juṣethāṁ suṣṭutiṁ mama |
8.38.6c indrāgnī ā gataṁ narā ||
8.38.7a prātaryāvabhirā gataṁ devebhirjenyāvasū |
8.38.7c indrāgnī somapītaye ||
8.38.8a śyāvāśvasya sunvato'trīṇāṁ śṛṇutaṁ havam |
8.38.8c indrāgnī somapītaye ||
8.38.9a evā vāmahva ūtaye yathāhuvanta medhirāḥ |
8.38.9c indrāgnī somapītaye ||
8.38.10a āhaṁ sarasvatīvatorindrāgnyoravo vṛṇe |
8.38.10c yābhyāṁ gāyatramṛcyate ||
8.39.1a agnimastoṣyṛgmiyamagnimīḻā yajadhyai |
8.39.1c agnirdevām̐ anaktu na ubhe hi vidathe kavirantaścarati dūtyaṁ nabhantāmanyake same ||
8.39.2a nyagne navyasā vacastanūṣu śaṁsameṣām |
8.39.2c nyarātī rarāvṇāṁ viśvā aryo arātīrito yucchantvāmuro nabhantāmanyake same ||
8.39.3a agne manmāni tubhyaṁ kaṁ ghṛtaṁ na juhva āsani |
8.39.3c sa deveṣu pra cikiddhi tvaṁ hyasi pūrvyaḥ śivo dūto vivasvato nabhantāmanyake same ||
8.39.4a tattadagnirvayo dadhe yathāyathā kṛpaṇyati |
8.39.4c ūrjāhutirvasūnāṁ śaṁ ca yośca mayo dadhe viśvasyai devahūtyai nabhantāmanyake same ||
8.39.5a sa ciketa sahīyasāgniścitreṇa karmaṇā |
8.39.5c sa hotā śaśvatīnāṁ dakṣiṇābhirabhīvṛta inoti ca pratīvyaṁ nabhantāmanyake same ||
8.39.6a agnirjātā devānāmagnirveda martānāmapīcyam |
8.39.6c agniḥ sa draviṇodā agnirdvārā vyūrṇute svāhuto navīyasā nabhantāmanyake same ||
8.39.7a agnirdeveṣu saṁvasuḥ sa vikṣu yajñiyāsvā |
8.39.7c sa mudā kāvyā puru viśvaṁ bhūmeva puṣyati devo deveṣu yajñiyo nabhantāmanyake same ||
8.39.8a yo agniḥ saptamānuṣaḥ śrito viśveṣu sindhuṣu |
8.39.8c tamāganma tripastyaṁ mandhāturdasyuhantamamagniṁ yajñeṣu pūrvyaṁ nabhantāmanyake same ||
8.39.9a agnistrīṇi tridhātūnyā kṣeti vidathā kaviḥ |
8.39.9c sa trīm̐rekādaśām̐ iha yakṣacca piprayacca no vipro dūtaḥ pariṣkṛto nabhantāmanyake same ||
8.39.10a tvaṁ no agna āyuṣu tvaṁ deveṣu pūrvya vasva eka irajyasi |
8.39.10d tvāmāpaḥ parisrutaḥ pari yanti svasetavo nabhantāmanyake same ||
8.40.1a indrāgnī yuvaṁ su naḥ sahantā dāsatho rayim |
8.40.1c yena dṛḻhā samatsvā vīḻu citsāhiṣīmahyagnirvaneva vāta innabhantāmanyake same ||
8.40.2a nahi vāṁ vavrayāmahe'thendramidyajāmahe śaviṣṭhaṁ nṛṇāṁ naram |
8.40.2d sa naḥ kadā cidarvatā gamadā vājasātaye gamadā medhasātaye nabhantāmanyake same ||
8.40.3a tā hi madhyaṁ bharāṇāmindrāgnī adhikṣitaḥ |
8.40.3c tā u kavitvanā kavī pṛcchyamānā sakhīyate saṁ dhītamaśnutaṁ narā nabhantāmanyake same ||
8.40.4a abhyarca nabhākavadindrāgnī yajasā girā |
8.40.4c yayorviśvamidaṁ jagadiyaṁ dyauḥ pṛthivī mahyupasthe bibhṛto vasu nabhantāmanyake same ||
8.40.5a pra brahmāṇi nabhākavadindrāgnibhyāmirajyata |
8.40.5c yā saptabudhnamarṇavaṁ jihmabāramaporṇuta indra īśāna ojasā nabhantāmanyake same ||
8.40.6a api vṛśca purāṇavadvratateriva guṣpitamojo dāsasya dambhaya |
8.40.6d vayaṁ tadasya saṁbhṛtaṁ vasvindreṇa vi bhajemahi nabhantāmanyake same ||
8.40.7a yadindrāgnī janā ime vihvayante tanā girā |
8.40.7c asmākebhirnṛbhirvayaṁ sāsahyāma pṛtanyato vanuyāma vanuṣyato nabhantāmanyake same ||
8.40.8a yā nu śvetāvavo diva uccarāta upa dyubhiḥ |
8.40.8c indrāgnyoranu vratamuhānā yanti sindhavo yāntsīṁ bandhādamuñcatāṁ nabhantāmanyake same ||
8.40.9a pūrvīṣṭa indropamātayaḥ pūrvīruta praśastayaḥ sūno hinvasya harivaḥ |
8.40.9d vasvo vīrasyāpṛco yā nu sādhanta no dhiyo nabhantāmanyake same ||
8.40.10a taṁ śiśītā suvṛktibhistveṣaṁ satvānamṛgmiyam |
8.40.10c uto nu cidya ojasā śuṣṇasyāṇḍāni bhedati jeṣatsvarvatīrapo nabhantāmanyake same ||
8.40.11a taṁ śiśītā svadhvaraṁ satyaṁ satvānamṛtviyam |
8.40.11c uto nu cidya ohata āṇḍā śuṣṇasya bhedatyajaiḥ svarvatīrapo nabhantāmanyake same ||
8.40.12a evendrāgnibhyāṁ pitṛvannavīyo mandhātṛvadaṅgirasvadavāci |
8.40.12c tridhātunā śarmaṇā pātamasmānvayaṁ syāma patayo rayīṇām ||
8.41.1a asmā ū ṣu prabhūtaye varuṇāya marudbhyo'rcā viduṣṭarebhyaḥ |
8.41.1d yo dhītā mānuṣāṇāṁ paśvo gā iva rakṣati nabhantāmanyake same ||
8.41.2a tamū ṣu samanā girā pitṝṇāṁ ca manmabhiḥ |
8.41.2c nābhākasya praśastibhiryaḥ sindhūnāmupodaye saptasvasā sa madhyamo nabhantāmanyake same ||
8.41.3a sa kṣapaḥ pari ṣasvaje nyusro māyayā dadhe sa viśvaṁ pari darśataḥ |
8.41.3d tasya venīranu vratamuṣastisro avardhayannabhantāmanyake same ||
8.41.4a yaḥ kakubho nidhārayaḥ pṛthivyāmadhi darśataḥ |
8.41.4c sa mātā pūrvyaṁ padaṁ tadvaruṇasya saptyaṁ sa hi gopā iveryo nabhantāmanyake same ||
8.41.5a yo dhartā bhuvanānāṁ ya usrāṇāmapīcyā veda nāmāni guhyā |
8.41.5d sa kaviḥ kāvyā puru rūpaṁ dyauriva puṣyati nabhantāmanyake same ||
8.41.6a yasminviśvāni kāvyā cakre nābhiriva śritā |
8.41.6c tritaṁ jūtī saparyata vraje gāvo na saṁyuje yuje aśvām̐ ayukṣata nabhantāmanyake same ||
8.41.7a ya āsvatka āśaye viśvā jātānyeṣām |
8.41.7c pari dhāmāni marmṛśadvaruṇasya puro gaye viśve devā anu vrataṁ nabhantāmanyake same ||
8.41.8a sa samudro apīcyasturo dyāmiva rohati ni yadāsu yajurdadhe |
8.41.8d sa māyā arcinā padāstṛṇānnākamāruhannabhantāmanyake same ||
8.41.9a yasya śvetā vicakṣaṇā tisro bhūmīradhikṣitaḥ |
8.41.9c triruttarāṇi papraturvaruṇasya dhruvaṁ sadaḥ sa saptānāmirajyati nabhantāmanyake same ||
8.41.10a yaḥ śvetām̐ adhinirṇijaścakre kṛṣṇām̐ anu vratā |
8.41.10c sa dhāma pūrvyaṁ mame yaḥ skambhena vi rodasī ajo na dyāmadhārayannabhantāmanyake same ||
8.42.1a astabhnāddyāmasuro viśvavedā amimīta varimāṇaṁ pṛthivyāḥ |
8.42.1c āsīdadviśvā bhuvanāni samrāḍviśvettāni varuṇasya vratāni ||
8.42.2a evā vandasva varuṇaṁ bṛhantaṁ namasyā dhīramamṛtasya gopām |
8.42.2c sa naḥ śarma trivarūthaṁ vi yaṁsatpātaṁ no dyāvāpṛthivī upasthe ||
8.42.3a imāṁ dhiyaṁ śikṣamāṇasya deva kratuṁ dakṣaṁ varuṇa saṁ śiśādhi |
8.42.3c yayāti viśvā duritā tarema sutarmāṇamadhi nāvaṁ ruhema ||
8.42.4a ā vāṁ grāvāṇo aśvinā dhībhirviprā acucyavuḥ |
8.42.4c nāsatyā somapītaye nabhantāmanyake same ||
8.42.5a yathā vāmatriraśvinā gīrbhirvipro ajohavīt |
8.42.5c nāsatyā somapītaye nabhantāmanyake same ||
8.42.6a evā vāmahva ūtaye yathāhuvanta medhirāḥ |
8.42.6c nāsatyā somapītaye nabhantāmanyake same ||
8.43.1a ime viprasya vedhaso'gnerastṛtayajvanaḥ |
8.43.1c giraḥ stomāsa īrate ||
8.43.2a asmai te pratiharyate jātavedo vicarṣaṇe |
8.43.2c agne janāmi suṣṭutim ||
8.43.3a ārokā iva ghedaha tigmā agne tava tviṣaḥ |
8.43.3c dadbhirvanāni bapsati ||
8.43.4a harayo dhūmaketavo vātajūtā upa dyavi |
8.43.4c yatante vṛthagagnayaḥ ||
8.43.5a ete tye vṛthagagnaya iddhāsaḥ samadṛkṣata |
8.43.5c uṣasāmiva ketavaḥ ||
8.43.6a kṛṣṇā rajāṁsi patsutaḥ prayāṇe jātavedasaḥ |
8.43.6c agniryadrodhati kṣami ||
8.43.7a dhāsiṁ kṛṇvāna oṣadhīrbapsadagnirna vāyati |
8.43.7c punaryantaruṇīrapi ||
8.43.8a jihvābhiraha nannamadarciṣā jañjaṇābhavan |
8.43.8c agnirvaneṣu rocate ||
8.43.9a apsvagne sadhiṣṭava sauṣadhīranu rudhyase |
8.43.9c garbhe sañjāyase punaḥ ||
8.43.10a udagne tava tadghṛtādarcī rocata āhutam |
8.43.10c niṁsānaṁ juhvo mukhe ||
8.43.11a ukṣānnāya vaśānnāya somapṛṣṭhāya vedhase |
8.43.11c stomairvidhemāgnaye ||
8.43.12a uta tvā namasā vayaṁ hotarvareṇyakrato |
8.43.12c agne samidbhirīmahe ||
8.43.13a uta tvā bhṛguvacchuce manuṣvadagna āhuta |
8.43.13c aṅgirasvaddhavāmahe ||
8.43.14a tvaṁ hyagne agninā vipro vipreṇa santsatā |
8.43.14c sakhā sakhyā samidhyase ||
8.43.15a sa tvaṁ viprāya dāśuṣe rayiṁ dehi sahasriṇam |
8.43.15c agne vīravatīmiṣam ||
8.43.16a agne bhrātaḥ sahaskṛta rohidaśva śucivrata |
8.43.16c imaṁ stomaṁ juṣasva me ||
8.43.17a uta tvāgne mama stuto vāśrāya pratiharyate |
8.43.17c goṣṭhaṁ gāva ivāśata ||
8.43.18a tubhyaṁ tā aṅgirastama viśvāḥ sukṣitayaḥ pṛthak |
8.43.18c agne kāmāya yemire ||
8.43.19a agniṁ dhībhirmanīṣiṇo medhirāso vipaścitaḥ |
8.43.19c admasadyāya hinvire ||
8.43.20a taṁ tvāmajmeṣu vājinaṁ tanvānā agne adhvaram |
8.43.20c vahniṁ hotāramīḻate ||
8.43.21a purutrā hi sadṛṅṅasi viśo viśvā anu prabhuḥ |
8.43.21c samatsu tvā havāmahe ||
8.43.22a tamīḻiṣva ya āhuto'gnirvibhrājate ghṛtaiḥ |
8.43.22c imaṁ naḥ śṛṇavaddhavam ||
8.43.23a taṁ tvā vayaṁ havāmahe śṛṇvantaṁ jātavedasam |
8.43.23c agne ghnantamapa dviṣaḥ ||
8.43.24a viśāṁ rājānamadbhutamadhyakṣaṁ dharmaṇāmimam |
8.43.24c agnimīḻe sa u śravat ||
8.43.25a agniṁ viśvāyuvepasaṁ maryaṁ na vājinaṁ hitam |
8.43.25c saptiṁ na vājayāmasi ||
8.43.26a ghnanmṛdhrāṇyapa dviṣo dahanrakṣāṁsi viśvahā |
8.43.26c agne tigmena dīdihi ||
8.43.27a yaṁ tvā janāsa indhate manuṣvadaṅgirastama |
8.43.27c agne sa bodhi me vacaḥ ||
8.43.28a yadagne divijā asyapsujā vā sahaskṛta |
8.43.28c taṁ tvā gīrbhirhavāmahe ||
8.43.29a tubhyaṁ ghette janā ime viśvāḥ sukṣitayaḥ pṛthak |
8.43.29c dhāsiṁ hinvantyattave ||
8.43.30a te ghedagne svādhyo'hā viśvā nṛcakṣasaḥ |
8.43.30c tarantaḥ syāma durgahā ||
8.43.31a agniṁ mandraṁ purupriyaṁ śīraṁ pāvakaśociṣam |
8.43.31c hṛdbhirmandrebhirīmahe ||
8.43.32a sa tvamagne vibhāvasuḥ sṛjantsūryo na raśmibhiḥ |
8.43.32c śardhantamāṁsi jighnase ||
8.43.33a tatte sahasva īmahe dātraṁ yannopadasyati |
8.43.33c tvadagne vāryaṁ vasu ||
8.44.1a samidhāgniṁ duvasyata ghṛtairbodhayatātithim |
8.44.1c āsminhavyā juhotana ||
8.44.2a agne stomaṁ juṣasva me vardhasvānena manmanā |
8.44.2c prati sūktāni harya naḥ ||
8.44.3a agniṁ dūtaṁ puro dadhe havyavāhamupa bruve |
8.44.3c devām̐ ā sādayādiha ||
8.44.4a utte bṛhanto arcayaḥ samidhānasya dīdivaḥ |
8.44.4c agne śukrāsa īrate ||
8.44.5a upa tvā juhvo mama ghṛtācīryantu haryata |
8.44.5c agne havyā juṣasva naḥ ||
8.44.6a mandraṁ hotāramṛtvijaṁ citrabhānuṁ vibhāvasum |
8.44.6c agnimīḻe sa u śravat ||
8.44.7a pratnaṁ hotāramīḍyaṁ juṣṭamagniṁ kavikratum |
8.44.7c adhvarāṇāmabhiśriyam ||
8.44.8a juṣāṇo aṅgirastamemā havyānyānuṣak |
8.44.8c agne yajñaṁ naya ṛtuthā ||
8.44.9a samidhāna u santya śukraśoca ihā vaha |
8.44.9c cikitvāndaivyaṁ janam ||
8.44.10a vipraṁ hotāramadruhaṁ dhūmaketuṁ vibhāvasum |
8.44.10c yajñānāṁ ketumīmahe ||
8.44.11a agne ni pāhi nastvaṁ prati ṣma deva rīṣataḥ |
8.44.11c bhindhi dveṣaḥ sahaskṛta ||
8.44.12a agniḥ pratnena manmanā śumbhānastanvaṁ svām |
8.44.12c kavirvipreṇa vāvṛdhe ||
8.44.13a ūrjo napātamā huve'gniṁ pāvakaśociṣam |
8.44.13c asminyajñe svadhvare ||
8.44.14a sa no mitramahastvamagne śukreṇa śociṣā |
8.44.14c devairā satsi barhiṣi ||
8.44.15a yo agniṁ tanvo dame devaṁ martaḥ saparyati |
8.44.15c tasmā iddīdayadvasu ||
8.44.16a agnirmūrdhā divaḥ kakutpatiḥ pṛthivyā ayam |
8.44.16c apāṁ retāṁsi jinvati ||
8.44.17a udagne śucayastava śukrā bhrājanta īrate |
8.44.17c tava jyotīṁṣyarcayaḥ ||
8.44.18a īśiṣe vāryasya hi dātrasyāgne svarpatiḥ |
8.44.18c stotā syāṁ tava śarmaṇi ||
8.44.19a tvāmagne manīṣiṇastvāṁ hinvanti cittibhiḥ |
8.44.19c tvāṁ vardhantu no giraḥ ||
8.44.20a adabdhasya svadhāvato dūtasya rebhataḥ sadā |
8.44.20c agneḥ sakhyaṁ vṛṇīmahe ||
8.44.21a agniḥ śucivratatamaḥ śucirvipraḥ śuciḥ kaviḥ |
8.44.21c śucī rocata āhutaḥ ||
8.44.22a uta tvā dhītayo mama giro vardhantu viśvahā |
8.44.22c agne sakhyasya bodhi naḥ ||
8.44.23a yadagne syāmahaṁ tvaṁ tvaṁ vā ghā syā aham |
8.44.23c syuṣṭe satyā ihāśiṣaḥ ||
8.44.24a vasurvasupatirhi kamasyagne vibhāvasuḥ |
8.44.24c syāma te sumatāvapi ||
8.44.25a agne dhṛtavratāya te samudrāyeva sindhavaḥ |
8.44.25c giro vāśrāsa īrate ||
8.44.26a yuvānaṁ viśpatiṁ kaviṁ viśvādaṁ puruvepasam |
8.44.26c agniṁ śumbhāmi manmabhiḥ ||
8.44.27a yajñānāṁ rathye vayaṁ tigmajambhāya vīḻave |
8.44.27c stomairiṣemāgnaye ||
8.44.28a ayamagne tve api jaritā bhūtu santya |
8.44.28c tasmai pāvaka mṛḻaya ||
8.44.29a dhīro hyasyadmasadvipro na jāgṛviḥ sadā |
8.44.29c agne dīdayasi dyavi ||
8.44.30a purāgne duritebhyaḥ purā mṛdhrebhyaḥ kave |
8.44.30c pra ṇa āyurvaso tira ||
8.45.1a ā ghā ye agnimindhate stṛṇanti barhirānuṣak |
8.45.1c yeṣāmindro yuvā sakhā ||
8.45.2a bṛhannididhma eṣāṁ bhūri śastaṁ pṛthuḥ svaruḥ |
8.45.2c yeṣāmindro yuvā sakhā ||
8.45.3a ayuddha idyudhā vṛtaṁ śūra ājati satvabhiḥ |
8.45.3c yeṣāmindro yuvā sakhā ||
8.45.4a ā bundaṁ vṛtrahā dade jātaḥ pṛcchadvi mātaram |
8.45.4c ka ugrāḥ ke ha śṛṇvire ||
8.45.5a prati tvā śavasī vadadgirāvapso na yodhiṣat |
8.45.5c yaste śatrutvamācake ||
8.45.6a uta tvaṁ maghavañchṛṇu yaste vaṣṭi vavakṣi tat |
8.45.6c yadvīḻayāsi vīḻu tat ||
8.45.7a yadājiṁ yātyājikṛdindraḥ svaśvayurupa |
8.45.7c rathītamo rathinām ||
8.45.8a vi ṣu viśvā abhiyujo vajrinviṣvagyathā vṛha |
8.45.8c bhavā naḥ suśravastamaḥ ||
8.45.9a asmākaṁ su rathaṁ pura indraḥ kṛṇotu sātaye |
8.45.9c na yaṁ dhūrvanti dhūrtayaḥ ||
8.45.10a vṛjyāma te pari dviṣo'raṁ te śakra dāvane |
8.45.10c gamemedindra gomataḥ ||
8.45.11a śanaiścidyanto adrivo'śvāvantaḥ śatagvinaḥ |
8.45.11c vivakṣaṇā anehasaḥ ||
8.45.12a ūrdhvā hi te divedive sahasrā sūnṛtā śatā |
8.45.12c jaritṛbhyo vimaṁhate ||
8.45.13a vidmā hi tvā dhanaṁjayamindra dṛḻhā cidārujam |
8.45.13c ā-dāriṇaṁ yathā gayam ||
8.45.14a kakuhaṁ cittvā kave mandantu dhṛṣṇavindavaḥ |
8.45.14c ā tvā paṇiṁ yadīmahe ||
8.45.15a yaste revām̐ adāśuriḥ pramamarṣa maghattaye |
8.45.15c tasya no veda ā bhara ||
8.45.16a ima u tvā vi cakṣate sakhāya indra sominaḥ |
8.45.16c puṣṭāvanto yathā paśum ||
8.45.17a uta tvābadhiraṁ vayaṁ śrutkarṇaṁ santamūtaye |
8.45.17c dūrādiha havāmahe ||
8.45.18a yacchuśrūyā imaṁ havaṁ durmarṣaṁ cakriyā uta |
8.45.18c bhaverāpirno antamaḥ ||
8.45.19a yacciddhi te api vyathirjaganvāṁso amanmahi |
8.45.19c godā idindra bodhi naḥ ||
8.45.20a ā tvā rambhaṁ na jivrayo rarabhmā śavasaspate |
8.45.20c uśmasi tvā sadhastha ā ||
8.45.21a stotramindrāya gāyata purunṛmṇāya satvane |
8.45.21c nakiryaṁ vṛṇvate yudhi ||
8.45.22a abhi tvā vṛṣabhā sute sutaṁ sṛjāmi pītaye |
8.45.22c tṛmpā vyaśnuhī madam ||
8.45.23a mā tvā mūrā aviṣyavo mopahasvāna ā dabhan |
8.45.23c mākīṁ brahmadviṣo vanaḥ ||
8.45.24a iha tvā goparīṇasā mahe mandantu rādhase |
8.45.24c saro gauro yathā piba ||
8.45.25a yā vṛtrahā parāvati sanā navā ca cucyuve |
8.45.25c tā saṁsatsu pra vocata ||
8.45.26a apibatkadruvaḥ sutamindraḥ sahasrabāhve |
8.45.26c atrādediṣṭa pauṁsyam ||
8.45.27a satyaṁ tatturvaśe yadau vidāno ahnavāyyam |
8.45.27c vyānaṭ turvaṇe śami ||
8.45.28a taraṇiṁ vo janānāṁ tradaṁ vājasya gomataḥ |
8.45.28c samānamu pra śaṁsiṣam ||
8.45.29a ṛbhukṣaṇaṁ na vartava uktheṣu tugryāvṛdham |
8.45.29c indraṁ some sacā sute ||
8.45.30a yaḥ kṛntadidvi yonyaṁ triśokāya giriṁ pṛthum |
8.45.30c gobhyo gātuṁ niretave ||
8.45.31a yaddadhiṣe manasyasi mandānaḥ prediyakṣasi |
8.45.31c mā tatkarindra mṛḻaya ||
8.45.32a dabhraṁ ciddhi tvāvataḥ kṛtaṁ śṛṇve adhi kṣami |
8.45.32c jigātvindra te manaḥ ||
8.45.33a tavedu tāḥ sukīrtayo'sannuta praśastayaḥ |
8.45.33c yadindra mṛḻayāsi naḥ ||
8.45.34a mā na ekasminnāgasi mā dvayoruta triṣu |
8.45.34c vadhīrmā śūra bhūriṣu ||
8.45.35a bibhayā hi tvāvata ugrādabhiprabhaṅgiṇaḥ |
8.45.35c dasmādahamṛtīṣahaḥ ||
8.45.36a mā sakhyuḥ śūnamā vide mā putrasya prabhūvaso |
8.45.36c āvṛtvadbhūtu te manaḥ ||
8.45.37a ko nu maryā amithitaḥ sakhā sakhāyamabravīt |
8.45.37c jahā ko asmadīṣate ||
8.45.38a evāre vṛṣabhā sute'sinvanbhūryāvayaḥ |
8.45.38c śvaghnīva nivatā caran ||
8.45.39a ā ta etā vacoyujā harī gṛbhṇe sumadrathā |
8.45.39c yadīṁ brahmabhya iddadaḥ ||
8.45.40a bhindhi viśvā apa dviṣaḥ pari bādho jahī mṛdhaḥ |
8.45.40c vasu spārhaṁ tadā bhara ||
8.45.41a yadvīḻāvindra yatsthire yatparśāne parābhṛtam |
8.45.41c vasu spārhaṁ tadā bhara ||
8.45.42a yasya te viśvamānuṣo bhūrerdattasya vedati |
8.45.42c vasu spārhaṁ tadā bhara ||
8.46.1a tvāvataḥ purūvaso vayamindra praṇetaḥ |
8.46.1c smasi sthātarharīṇām ||
8.46.2a tvāṁ hi satyamadrivo vidma dātāramiṣām |
8.46.2c vidma dātāraṁ rayīṇām ||
8.46.3a ā yasya te mahimānaṁ śatamūte śatakrato |
8.46.3c gīrbhirgṛṇanti kāravaḥ ||
8.46.4a sunītho ghā sa martyo yaṁ maruto yamaryamā |
8.46.4c mitraḥ pāntyadruhaḥ ||
8.46.5a dadhāno gomadaśvavatsuvīryamādityajūta edhate |
8.46.5c sadā rāyā puruspṛhā ||
8.46.6a tamindraṁ dānamīmahe śavasānamabhīrvam |
8.46.6c īśānaṁ rāya īmahe ||
8.46.7a tasminhi santyūtayo viśvā abhīravaḥ sacā |
8.46.7c tamā vahantu saptayaḥ purūvasuṁ madāya harayaḥ sutam ||
8.46.8a yaste mado vareṇyo ya indra vṛtrahantamaḥ |
8.46.8c ya ādadiḥ svarnṛbhiryaḥ pṛtanāsu duṣṭaraḥ ||
8.46.9a yo duṣṭaro viśvavāra śravāyyo vājeṣvasti tarutā |
8.46.9c sa naḥ śaviṣṭha savanā vaso gahi gamema gomati vraje ||
8.46.10a gavyo ṣu ṇo yathā purāśvayota rathayā |
8.46.10c varivasya mahāmaha ||
8.46.11a nahi te śūra rādhaso'ntaṁ vindāmi satrā |
8.46.11c daśasyā no maghavannū cidadrivo dhiyo vājebhirāvitha ||
8.46.12a ya ṛṣvaḥ śrāvayatsakhā viśvetsa veda janimā puruṣṭutaḥ |
8.46.12c taṁ viśve mānuṣā yugendraṁ havante taviṣaṁ yatasrucaḥ ||
8.46.13a sa no vājeṣvavitā purūvasuḥ puraḥsthātā maghavā vṛtrahā bhuvat ||
saḥ | naḥ | vājeṣu | avitā | puru-vasuḥ | puraḥ-sthātā | magha-vā | vṛtra-hā | bhuvat ||8.46.13||
abhi | vaḥ | vīram | andhasaḥ | madeṣu | gāya | girā | mahā | vi-cetasam |
indram | nāma | śrutyam | śākinam | vacaḥ | yathā ||8.46.14||
dadiḥ | rekṇaḥ | tanve | dadiḥ | vasu | dadiḥ | vājeṣu | puru-hūta | vājinam |
nūnam | atha ||8.46.15||
viśveṣām | irajyantam | vasūnām | sasahvāṁsam | cit | asya | varpasaḥ |
kṛpa-yataḥ | nūnam | ati | atha ||8.46.16||
mahaḥ | su | vaḥ | aram | iṣe | stavāmahe | mīḻhuṣe | aram-gamāya | jagmaye |
yajñebhiḥ | gīḥ-bhiḥ | viśva-manuṣām | marutām | iyakṣasi | gāye | tvā | namasā | girā ||8.46.17||
ye | pātayante | ajma-bhiḥ | girīṇām | snu-bhiḥ | eṣām |
yajñam | mahi-svanīnām | sumnam | tuvi-svanīnām | pra | adhvare ||8.46.18||
pra-bhaṅgam | duḥ-matīnām | indra | śaviṣṭha | ā | bhara |
rayim | asmabhyam | yujyam | codayat-mate | jyeṣṭham | codayat-mate ||8.46.19||
sanitariti | su-sanitaḥ | ugra | citra | cetiṣṭha | sūnṛta |
pra-sahā | sam-rāṭ | sahurim | sahantam | bhujyum | vājeṣu | pūrvyam ||8.46.20||
ā | saḥ | etu | yaḥ | īvat | ā | adevaḥ | pūrtam | ā-dade |
yathā | cit | vaśaḥ | aśvyaḥ | pṛthu-śravasi | kānīte | asyāḥ | vi-uṣi | ā-dade ||8.46.21||
ṣaṣṭim | sahasrā | aśvyasya | ayutā | asanam | uṣṭrānām | viṁśatim | śatā |
daśa | śyāvīnām | śatā | daśa | tri-aruṣīṇām | daśa | gavām | sahasrā ||8.46.22||
daśa | śyāvāḥ | ṛdhat-rayaḥ | vīta-vārāsaḥ | āśavaḥ |
mathrāḥ | nemim | ni | vavṛtuḥ ||8.46.23||
dānāsaḥ | pṛthu-śravasaḥ | kānītasya | su-rādhasaḥ |
ratham | hiraṇyayam | dadat | maṁhiṣṭhaḥ | sūriḥ | abhūt | varṣiṣṭham | akṛta | śravaḥ ||8.46.24||
ā | naḥ | vāyo iti | mahe | tane | yāhi | makhāya | pājase |
vayam | hi | te | cakṛma | bhūri | dāvane | sadyaḥ | cit | mahi | dāvane ||8.46.25||
yaḥ | aśvebhiḥ | vahate | vaste | usrāḥ | triḥ | sapta | saptatīnām |
ebhiḥ | somebhiḥ | somasut-bhiḥ | soma-pāḥ | dānāya | śukrapūta-pāḥ ||8.46.26||
yaḥ | me | imam | cit | ūm̐ iti | tmanā | amandat | citram | dāvane |
araṭve | akṣe | nahuṣe | su-kṛtvani | sukṛt-tarāya | su-kratuḥ ||8.46.27||
ucathye | vapuṣi | yaḥ | sva-rāṭ | uta | vāyo iti | ghṛta-snāḥ |
aśva-iṣitam | rajaḥ-iṣitam | śunā-iṣitam | pra | ajma | tat | idam | nu | tat ||8.46.28||
adha | priyam | iṣirāya | ṣaṣṭim | sahasrā | asanam |
aśvānām | it | na | vṛṣṇām ||8.46.29||
8.46.31a adha yaccārathe gaṇe śatamuṣṭrām̐ acikradat |
8.46.31c adha śvitneṣu viṁśatiṁ śatā ||
8.46.32a śataṁ dāse balbūthe viprastarukṣa ā dade |
8.46.32c te te vāyavime janā madantīndragopā madanti devagopāḥ ||
8.46.33a adha syā yoṣaṇā mahī pratīcī vaśamaśvyam |
8.46.33c adhirukmā vi nīyate ||
8.47.1a mahi vo mahatāmavo varuṇa mitra dāśuṣe |
8.47.1c yamādityā abhi druho rakṣathā nemaghaṁ naśadanehaso va ūtayaḥ suūtayo va ūtayaḥ ||
8.47.2a vidā devā aghānāmādityāso apākṛtim |
8.47.2c pakṣā vayo yathopari vyasme śarma yacchatānehaso va ūtayaḥ suūtayo va ūtayaḥ ||
8.47.3a vyasme adhi śarma tatpakṣā vayo na yantana |
8.47.3c viśvāni viśvavedaso varūthyā manāmahe'nehaso va ūtayaḥ suūtayo va ūtayaḥ ||
8.47.4a yasmā arāsata kṣayaṁ jīvātuṁ ca pracetasaḥ |
8.47.4c manorviśvasya ghedima ādityā rāya īśate'nehaso va ūtayaḥ suūtayo va ūtayaḥ ||
8.47.5a pari ṇo vṛṇajannaghā durgāṇi rathyo yathā |
8.47.5c syāmedindrasya śarmaṇyādityānāmutāvasyanehaso va ūtayaḥ suūtayo va ūtayaḥ ||
8.47.6a parihvṛtedanā jano yuṣmādattasya vāyati |
8.47.6c devā adabhramāśa vo yamādityā ahetanānehaso va ūtayaḥ suūtayo va ūtayaḥ ||
8.47.7a na taṁ tigmaṁ cana tyajo na drāsadabhi taṁ guru |
8.47.7c yasmā u śarma sapratha ādityāso arādhvamanehaso va ūtayaḥ suūtayo va ūtayaḥ ||
8.47.8a yuṣme devā api ṣmasi yudhyanta iva varmasu |
8.47.8c yūyaṁ maho na enaso yūyamarbhāduruṣyatānehaso va ūtayaḥ suūtayo va ūtayaḥ ||
8.47.9a aditirna uruṣyatvaditiḥ śarma yacchatu |
8.47.9c mātā mitrasya revato'ryamṇo varuṇasya cānehaso va ūtayaḥ suūtayo va ūtayaḥ ||
8.47.10a yaddevāḥ śarma śaraṇaṁ yadbhadraṁ yadanāturam |
8.47.10c tridhātu yadvarūthyaṁ tadasmāsu vi yantanānehaso va ūtayaḥ suūtayo va ūtayaḥ ||
8.47.11a ādityā ava hi khyatādhi kūlādiva spaśaḥ |
8.47.11c sutīrthamarvato yathānu no neṣathā sugamanehaso va ūtayaḥ suūtayo va ūtayaḥ ||
8.47.12a neha bhadraṁ rakṣasvine nāvayai nopayā uta |
8.47.12c gave ca bhadraṁ dhenave vīrāya ca śravasyate'nehaso va ūtayaḥ suūtayo va ūtayaḥ ||
8.47.13a yadāviryadapīcyaṁ devāso asti duṣkṛtam |
8.47.13c trite tadviśvamāptya āre asmaddadhātanānehaso va ūtayaḥ suūtayo va ūtayaḥ ||
8.47.14a yacca goṣu duṣṣvapnyaṁ yaccāsme duhitardivaḥ |
8.47.14c tritāya tadvibhāvaryāptyāya parā vahānehaso va ūtayaḥ suūtayo va ūtayaḥ ||
8.47.15a niṣkaṁ vā ghā kṛṇavate srajaṁ vā duhitardivaḥ |
8.47.15c trite duṣṣvapnyaṁ sarvamāptye pari dadmasyanehaso va ūtayaḥ suūtayo va ūtayaḥ ||
8.47.16a tadannāya tadapase taṁ bhāgamupaseduṣe |
8.47.16c tritāya ca dvitāya coṣo duṣṣvapnyaṁ vahānehaso va ūtayaḥ suūtayo va ūtayaḥ ||
8.47.17a yathā kalāṁ yathā śaphaṁ yatha ṛṇaṁ saṁnayāmasi |
8.47.17c evā duṣṣvapnyaṁ sarvamāptye saṁ nayāmasyanehaso va ūtayaḥ suūtayo va ūtayaḥ ||
8.47.18a ajaiṣmādyāsanāma cābhūmānāgaso vayam |
8.47.18c uṣo yasmādduṣṣvapnyādabhaiṣmāpa taducchatvanehaso va ūtayaḥ suūtayo va ūtayaḥ ||
8.48.1a svādorabhakṣi vayasaḥ sumedhāḥ svādhyo varivovittarasya |
8.48.1c viśve yaṁ devā uta martyāso madhu bruvanto abhi saṁcaranti ||
8.48.2a antaśca prāgā aditirbhavāsyavayātā haraso daivyasya |
8.48.2c indavindrasya sakhyaṁ juṣāṇaḥ śrauṣṭīva dhuramanu rāya ṛdhyāḥ ||
8.48.3a apāma somamamṛtā abhūmāganma jyotiravidāma devān |
8.48.3c kiṁ nūnamasmānkṛṇavadarātiḥ kimu dhūrtiramṛta martyasya ||
8.48.4a śaṁ no bhava hṛda ā pīta indo piteva soma sūnave suśevaḥ |
8.48.4c sakheva sakhya uruśaṁsa dhīraḥ pra ṇa āyurjīvase soma tārīḥ ||
8.48.5a ime mā pītā yaśasa uruṣyavo rathaṁ na gāvaḥ samanāha parvasu |
8.48.5c te mā rakṣantu visrasaścaritrāduta mā srāmādyavayantvindavaḥ ||
8.48.6a agniṁ na mā mathitaṁ saṁ didīpaḥ pra cakṣaya kṛṇuhi vasyaso naḥ |
8.48.6c athā hi te mada ā soma manye revām̐ iva pra carā puṣṭimaccha ||
8.48.7a iṣireṇa te manasā sutasya bhakṣīmahi pitryasyeva rāyaḥ |
8.48.7c soma rājanpra ṇa āyūṁṣi tārīrahānīva sūryo vāsarāṇi ||
8.48.8a soma rājanmṛḻayā naḥ svasti tava smasi vratyāstasya viddhi |
8.48.8c alarti dakṣa uta manyurindo mā no aryo anukāmaṁ parā dāḥ ||
8.48.9a tvaṁ hi nastanvaḥ soma gopā gātregātre niṣasatthā nṛcakṣāḥ |
8.48.9c yatte vayaṁ pramināma vratāni sa no mṛḻa suṣakhā deva vasyaḥ ||
8.48.10a ṛdūdareṇa sakhyā saceya yo mā na riṣyeddharyaśva pītaḥ |
8.48.10c ayaṁ yaḥ somo nyadhāyyasme tasmā indraṁ pratiramemyāyuḥ ||
8.48.11a apa tyā asthuranirā amīvā niratrasantamiṣīcīrabhaiṣuḥ |
8.48.11c ā somo asmām̐ aruhadvihāyā aganma yatra pratiranta āyuḥ ||
8.48.12a yo na induḥ pitaro hṛtsu pīto'martyo martyām̐ āviveśa |
8.48.12c tasmai somāya haviṣā vidhema mṛḻīke asya sumatau syāma ||
8.48.13a tvaṁ soma pitṛbhiḥ saṁvidāno'nu dyāvāpṛthivī ā tatantha |
8.48.13c tasmai ta indo haviṣā vidhema vayaṁ syāma patayo rayīṇām ||
8.48.14a trātāro devā adhi vocatā no mā no nidrā īśata mota jalpiḥ |
8.48.14c vayaṁ somasya viśvaha priyāsaḥ suvīrāso vidathamā vadema ||
8.48.15a tvaṁ naḥ soma viśvato vayodhāstvaṁ svarvidā viśā nṛcakṣāḥ |
8.48.15c tvaṁ na inda ūtibhiḥ sajoṣāḥ pāhi paścātāduta vā purastāt ||
8.49.1a abhi pra vaḥ surādhasamindramarca yathā vide |
8.49.1c yo jaritṛbhyo maghavā purūvasuḥ sahasreṇeva śikṣati ||
8.49.2a śatānīkeva pra jigāti dhṛṣṇuyā hanti vṛtrāṇi dāśuṣe |
8.49.2c gireriva pra rasā asya pinvire datrāṇi purubhojasaḥ ||
8.49.3a ā tvā sutāsa indavo madā ya indra girvaṇaḥ |
8.49.3c āpo na vajrinnanvokyaṁ saraḥ pṛṇanti śūra rādhase ||
8.49.4a anehasaṁ prataraṇaṁ vivakṣaṇaṁ madhvaḥ svādiṣṭhamīṁ piba |
8.49.4c ā yathā mandasānaḥ kirāsi naḥ pra kṣudreva tmanā dhṛṣat ||
8.49.5a ā naḥ stomamupa dravaddhiyāno aśvo na sotṛbhiḥ |
8.49.5c yaṁ te svadhāvantsvadayanti dhenava indra kaṇveṣu rātayaḥ ||
8.49.6a ugraṁ na vīraṁ namasopa sedima vibhūtimakṣitāvasum |
8.49.6c udrīva vajrinnavato na siñcate kṣarantīndra dhītayaḥ ||
8.49.7a yaddha nūnaṁ yadvā yajñe yadvā pṛthivyāmadhi |
8.49.7c ato no yajñamāśubhirmahemata ugra ugrebhirā gahi ||
8.49.8a ajirāso harayo ye ta āśavo vātā iva prasakṣiṇaḥ |
8.49.8c yebhirapatyaṁ manuṣaḥ parīyase yebhirviśvaṁ svardṛśe ||
8.49.9a etāvatasta īmaha indra sumnasya gomataḥ |
8.49.9c yathā prāvo maghavanmedhyātithiṁ yathā nīpātithiṁ dhane ||
8.49.10a yathā kaṇve maghavantrasadasyavi yathā pakthe daśavraje |
8.49.10c yathā gośarye asanorṛjiśvanīndra gomaddhiraṇyavat ||
8.50.1a pra su śrutaṁ surādhasamarcā śakramabhiṣṭaye |
8.50.1c yaḥ sunvate stuvate kāmyaṁ vasu sahasreṇeva maṁhate ||
8.50.2a śatānīkā hetayo asya duṣṭarā indrasya samiṣo mahīḥ |
8.50.2c girirna bhujmā maghavatsu pinvate yadīṁ sutā amandiṣuḥ ||
8.50.3a yadīṁ sutāsa indavo'bhi priyamamandiṣuḥ |
8.50.3c āpo na dhāyi savanaṁ ma ā vaso dughā ivopa dāśuṣe ||
8.50.4a anehasaṁ vo havamānamūtaye madhvaḥ kṣaranti dhītayaḥ |
8.50.4c ā tvā vaso havamānāsa indava upa stotreṣu dadhire ||
8.50.5a ā naḥ some svadhvara iyāno atyo na tośate |
8.50.5c yaṁ te svadāvantsvadanti gūrtayaḥ paure chandayase havam ||
8.50.6a pra vīramugraṁ viviciṁ dhanaspṛtaṁ vibhūtiṁ rādhaso mahaḥ |
8.50.6c udrīva vajrinnavato vasutvanā sadā pīpetha dāśuṣe ||
8.50.7a yaddha nūnaṁ parāvati yadvā pṛthivyāṁ divi |
8.50.7c yujāna indra haribhirmahemata ṛṣva ṛṣvebhirā gahi ||
8.50.8a rathirāso harayo ye te asridha ojo vātasya piprati |
8.50.8c yebhirni dasyuṁ manuṣo nighoṣayo yebhiḥ svaḥ parīyase ||
8.50.9a etāvataste vaso vidyāma śūra navyasaḥ |
8.50.9c yathā prāva etaśaṁ kṛtvye dhane yathā vaśaṁ daśavraje ||
8.50.10a yathā kaṇve maghavanmedhe adhvare dīrghanīthe damūnasi |
8.50.10c yathā gośarye asiṣāso adrivo mayi gotraṁ hariśriyam ||
8.51.1a yathā manau sāṁvaraṇau somamindrāpibaḥ sutam |
8.51.1c nīpātithau maghavanmedhyātithau puṣṭigau śruṣṭigau sacā ||
8.51.2a pārṣadvāṇaḥ praskaṇvaṁ samasādayacchayānaṁ jivrimuddhitam |
8.51.2c sahasrāṇyasiṣāsadgavāmṛṣistvoto dasyave vṛkaḥ ||
8.51.3a ya ukthebhirna vindhate cikidya ṛṣicodanaḥ |
8.51.3c indraṁ tamacchā vada navyasyā matyariṣyantaṁ na bhojase ||
8.51.4a yasmā arkaṁ saptaśīrṣāṇamānṛcustridhātumuttame pade |
8.51.4c sa tvimā viśvā bhuvanāni cikradadādijjaniṣṭa pauṁsyam ||
8.51.5a yo no dātā vasūnāmindraṁ taṁ hūmahe vayam |
8.51.5c vidmā hyasya sumatiṁ navīyasīṁ gamema gomati vraje ||
8.51.6a yasmai tvaṁ vaso dānāya śikṣasi sa rāyaspoṣamaśnute |
8.51.6c taṁ tvā vayaṁ maghavannindra girvaṇaḥ sutāvanto havāmahe ||
8.51.7a kadā cana starīrasi nendra saścasi dāśuṣe |
8.51.7c upopennu maghavanbhūya innu te dānaṁ devasya pṛcyate ||
8.51.8a pra yo nanakṣe abhyojasā kriviṁ vadhaiḥ śuṣṇaṁ nighoṣayan |
8.51.8c yadedastambhītprathayannamūṁ divamādijjaniṣṭa pārthivaḥ ||
8.51.9a yasyāyaṁ viśva āryo dāsaḥ śevadhipā ariḥ |
8.51.9c tiraścidarye ruśame parīravi tubhyetso ajyate rayiḥ ||
8.51.10a turaṇyavo madhumantaṁ ghṛtaścutaṁ viprāso arkamānṛcuḥ |
8.51.10c asme rayiḥ paprathe vṛṣṇyaṁ śavo'sme suvānāsa indavaḥ ||
8.52.1a yathā manau vivasvati somaṁ śakrāpibaḥ sutam |
8.52.1c yathā trite chanda indra jujoṣasyāyau mādayase sacā ||
8.52.2a pṛṣadhre medhye mātariśvanīndra suvāne amandathāḥ |
8.52.2c yathā somaṁ daśaśipre daśoṇye syūmaraśmāvṛjūnasi ||
8.52.3a ya ukthā kevalā dadhe yaḥ somaṁ dhṛṣitāpibat |
8.52.3c yasmai viṣṇustrīṇi padā vicakrama upa mitrasya dharmabhiḥ ||
8.52.4a yasya tvamindra stomeṣu cākano vāje vājiñchatakrato |
8.52.4c taṁ tvā vayaṁ sudughāmiva goduho juhūmasi śravasyavaḥ ||
8.52.5a yo no dātā sa naḥ pitā mahām̐ ugra īśānakṛt |
8.52.5c ayāmannugro maghavā purūvasurgoraśvasya pra dātu naḥ ||
8.52.6a yasmai tvaṁ vaso dānāya maṁhase sa rāyaspoṣaminvati |
8.52.6c vasūyavo vasupatiṁ śatakratuṁ stomairindraṁ havāmahe ||
8.52.7a kadā cana pra yucchasyubhe ni pāsi janmanī |
8.52.7c turīyāditya havanaṁ ta indriyamā tasthāvamṛtaṁ divi ||
8.52.8a yasmai tvaṁ maghavannindra girvaṇaḥ śikṣo śikṣasi dāśuṣe |
8.52.8c asmākaṁ gira uta suṣṭutiṁ vaso kaṇvavacchṛṇudhī havam ||
8.52.9a astāvi manma pūrvyaṁ brahmendrāya vocata |
8.52.9c pūrvīrṛtasya bṛhatīranūṣata stoturmedhā asṛkṣata ||
8.52.10a samindro rāyo bṛhatīradhūnuta saṁ kṣoṇī samu sūryam |
8.52.10c saṁ śukrāsaḥ śucayaḥ saṁ gavāśiraḥ somā indramamandiṣuḥ ||
8.53.1a upamaṁ tvā maghonāṁ jyeṣṭhaṁ ca vṛṣabhāṇām |
8.53.1c pūrbhittamaṁ maghavannindra govidamīśānaṁ rāya īmahe ||
8.53.2a ya āyuṁ kutsamatithigvamardayo vāvṛdhāno divedive |
8.53.2c taṁ tvā vayaṁ haryaśvaṁ śatakratuṁ vājayanto havāmahe ||
8.53.3a ā no viśveṣāṁ rasaṁ madhvaḥ siñcantvadrayaḥ |
8.53.3c ye parāvati sunvire janeṣvā ye arvāvatīndavaḥ ||
8.53.4a viśvā dveṣāṁsi jahi cāva cā kṛdhi viśve sanvantvā vasu |
8.53.4c śīṣṭeṣu citte madirāso aṁśavo yatrā somasya tṛmpasi ||
8.53.5a indra nedīya edihi mitamedhābhirūtibhiḥ |
8.53.5c ā śaṁtama śaṁtamābhirabhiṣṭibhirā svāpe svāpibhiḥ ||
8.53.6a ājituraṁ satpatiṁ viśvacarṣaṇiṁ kṛdhi prajāsvābhagam |
8.53.6c pra sū tirā śacībhirye ta ukthinaḥ kratuṁ punata ānuṣak ||
8.53.7a yaste sādhiṣṭho'vase te syāma bhareṣu te |
8.53.7c vayaṁ hotrābhiruta devahūtibhiḥ sasavāṁso manāmahe ||
8.53.8a ahaṁ hi te harivo brahma vājayurājiṁ yāmi sadotibhiḥ |
8.53.8c tvāmideva tamame samaśvayurgavyuragre mathīnām ||
8.54.1a etatta indra vīryaṁ gīrbhirgṛṇanti kāravaḥ |
8.54.1c te stobhanta ūrjamāvanghṛtaścutaṁ paurāso nakṣandhītibhiḥ ||
8.54.2a nakṣanta indramavase sukṛtyayā yeṣāṁ suteṣu mandase |
8.54.2c yathā saṁvarte amado yathā kṛśa evāsme indra matsva ||
8.54.3a ā no viśve sajoṣaso devāso gantanopa naḥ |
8.54.3c vasavo rudrā avase na ā gamañchṛṇvantu maruto havam ||
8.54.4a pūṣā viṣṇurhavanaṁ me sarasvatyavantu sapta sindhavaḥ |
8.54.4c āpo vātaḥ parvatāso vanaspatiḥ śṛṇotu pṛthivī havam ||
8.54.5a yadindra rādho asti te māghonaṁ maghavattama |
8.54.5c tena no bodhi sadhamādyo vṛdhe bhago dānāya vṛtrahan ||
8.54.6a ājipate nṛpate tvamiddhi no vāja ā vakṣi sukrato |
8.54.6c vītī hotrābhiruta devavītibhiḥ sasavāṁso vi śṛṇvire ||
8.54.7a santi hyarya āśiṣa indra āyurjanānām |
8.54.7c asmānnakṣasva maghavannupāvase dhukṣasva pipyuṣīmiṣam ||
8.54.8a vayaṁ ta indra stomebhirvidhema tvamasmākaṁ śatakrato |
8.54.8c mahi sthūraṁ śaśayaṁ rādho ahrayaṁ praskaṇvāya ni tośaya ||
8.55.1a bhūrīdindrasya vīryaṁ vyakhyamabhyāyati |
8.55.1c rādhaste dasyave vṛka ||
8.55.2a śataṁ śvetāsa ukṣaṇo divi tāro na rocante |
8.55.2c mahnā divaṁ na tastabhuḥ ||
8.55.3a śataṁ veṇūñchataṁ śunaḥ śataṁ carmāṇi mlātāni |
8.55.3c śataṁ me balbajastukā aruṣīṇāṁ catuḥśatam ||
8.55.4a sudevāḥ stha kāṇvāyanā vayovayo vicarantaḥ |
8.55.4c aśvāso na caṅkramata ||
8.55.5a āditsāptasya carkirannānūnasya mahi śravaḥ |
8.55.5c śyāvīratidhvasanpathaścakṣuṣā cana saṁnaśe ||
8.56.1a prati te dasyave vṛka rādho adarśyahrayam |
8.56.1c dyaurna prathinā śavaḥ ||
8.56.2a daśa mahyaṁ pautakrataḥ sahasrā dasyave vṛkaḥ |
8.56.2c nityādrāyo amaṁhata ||
8.56.3a śataṁ me gardabhānāṁ śatamūrṇāvatīnām |
8.56.3c śataṁ dāsām̐ ati srajaḥ ||
8.56.4a tatro api prāṇīyata pūtakratāyai vyaktā |
8.56.4c aśvānāminna yūthyām ||
8.56.5a acetyagniścikiturhavyavāṭ sa sumadrathaḥ |
8.56.5c agniḥ śukreṇa śociṣā bṛhatsūro arocata divi sūryo arocata ||
8.57.1a yuvaṁ devā kratunā pūrvyeṇa yuktā rathena taviṣaṁ yajatrā |
8.57.1c āgacchataṁ nāsatyā śacībhiridaṁ tṛtīyaṁ savanaṁ pibāthaḥ ||
8.57.2a yuvāṁ devāstraya ekādaśāsaḥ satyāḥ satyasya dadṛśe purastāt |
8.57.2c asmākaṁ yajñaṁ savanaṁ juṣāṇā pātaṁ somamaśvinā dīdyagnī ||
8.57.3a panāyyaṁ tadaśvinā kṛtaṁ vāṁ vṛṣabho divo rajasaḥ pṛthivyāḥ |
8.57.3c sahasraṁ śaṁsā uta ye gaviṣṭau sarvām̐ ittām̐ upa yātā pibadhyai ||
8.57.4a ayaṁ vāṁ bhāgo nihito yajatremā giro nāsatyopa yātam |
8.57.4c pibataṁ somaṁ madhumantamasme pra dāśvāṁsamavataṁ śacībhiḥ ||
8.58.1a yamṛtvijo bahudhā kalpayantaḥ sacetaso yajñamimaṁ vahanti |
8.58.1c yo anūcāno brāhmaṇo yukta āsītkā svittatra yajamānasya saṁvit ||
8.58.2a eka evāgnirbahudhā samiddha ekaḥ sūryo viśvamanu prabhūtaḥ |
8.58.2c ekaivoṣāḥ sarvamidaṁ vi bhātyekaṁ vā idaṁ vi babhūva sarvam ||
8.58.3a jyotiṣmantaṁ ketumantaṁ tricakraṁ sukhaṁ rathaṁ suṣadaṁ bhūrivāram |
8.58.3c citrāmaghā yasya yoge'dhijajñe taṁ vāṁ huve ati riktaṁ pibadhyai ||
8.59.1a imāni vāṁ bhāgadheyāni sisrata indrāvaruṇā pra mahe suteṣu vām |
8.59.1c yajñeyajñe ha savanā bhuraṇyatho yatsunvate yajamānāya śikṣathaḥ ||
8.59.2a niṣṣidhvarīroṣadhīrāpa āstāmindrāvaruṇā mahimānamāśata |
8.59.2c yā sisratū rajasaḥ pāre adhvano yayoḥ śatrurnakirādeva ohate ||
8.59.3a satyaṁ tadindrāvaruṇā kṛśasya vāṁ madhva ūrmiṁ duhate sapta vāṇīḥ |
8.59.3c tābhirdāśvāṁsamavataṁ śubhaspatī yo vāmadabdho abhi pāti cittibhiḥ ||
8.59.4a ghṛtapruṣaḥ saumyā jīradānavaḥ sapta svasāraḥ sadana ṛtasya |
8.59.4c yā ha vāmindrāvaruṇā ghṛtaścutastābhirdhattaṁ yajamānāya śikṣatam ||
8.59.5a avocāma mahate saubhagāya satyaṁ tveṣābhyāṁ mahimānamindriyam |
8.59.5c asmāntsvindrāvaruṇā ghṛtaścutastribhiḥ sāptebhiravataṁ śubhaspatī ||
8.59.6a indrāvaruṇā yadṛṣibhyo manīṣāṁ vāco matiṁ śrutamadattamagre |
8.59.6c yāni sthānānyasṛjanta dhīrā yajñaṁ tanvānāstapasābhyapaśyam ||
8.59.7a indrāvaruṇā saumanasamadṛptaṁ rāyaspoṣaṁ yajamāneṣu dhattam |
8.59.7c prajāṁ puṣṭiṁ bhūtimasmāsu dhattaṁ dīrghāyutvāya pra tirataṁ na āyuḥ ||
8.60.1a agna ā yāhyagnibhirhotāraṁ tvā vṛṇīmahe |
8.60.1c ā tvāmanaktu prayatā haviṣmatī yajiṣṭhaṁ barhirāsade ||
8.60.2a acchā hi tvā sahasaḥ sūno aṅgiraḥ srucaścarantyadhvare |
8.60.2c ūrjo napātaṁ ghṛtakeśamīmahe'gniṁ yajñeṣu pūrvyam ||
8.60.3a agne kavirvedhā asi hotā pāvaka yakṣyaḥ |
8.60.3c mandro yajiṣṭho adhvareṣvīḍyo viprebhiḥ śukra manmabhiḥ ||
8.60.4a adroghamā vahośato yaviṣṭhya devām̐ ajasra vītaye |
8.60.4c abhi prayāṁsi sudhitā vaso gahi mandasva dhītibhirhitaḥ ||
8.60.5a tvamitsaprathā asyagne trātarṛtaskaviḥ |
8.60.5c tvāṁ viprāsaḥ samidhāna dīdiva ā vivāsanti vedhasaḥ ||
8.60.6a śocā śociṣṭha dīdihi viśe mayo rāsva stotre mahām̐ asi |
8.60.6c devānāṁ śarmanmama santu sūrayaḥ śatrūṣāhaḥ svagnayaḥ ||
8.60.7a yathā cidvṛddhamatasamagne saṁjūrvasi kṣami |
8.60.7c evā daha mitramaho yo asmadhrugdurmanmā kaśca venati ||
8.60.8a mā no martāya ripave rakṣasvine māghaśaṁsāya rīradhaḥ |
8.60.8c asredhadbhistaraṇibhiryaviṣṭhya śivebhiḥ pāhi pāyubhiḥ ||
8.60.9a pāhi no agna ekayā pāhyuta dvitīyayā |
8.60.9c pāhi gīrbhistisṛbhirūrjāṁ pate pāhi catasṛbhirvaso ||
8.60.10a pāhi viśvasmādrakṣaso arāvṇaḥ pra sma vājeṣu no'va |
8.60.10c tvāmiddhi nediṣṭhaṁ devatātaya āpiṁ nakṣāmahe vṛdhe ||
8.60.11a ā no agne vayovṛdhaṁ rayiṁ pāvaka śaṁsyam |
8.60.11c rāsvā ca na upamāte puruspṛhaṁ sunītī svayaśastaram ||
8.60.12a yena vaṁsāma pṛtanāsu śardhatastaranto arya ādiśaḥ |
8.60.12c sa tvaṁ no vardha prayasā śacīvaso jinvā dhiyo vasuvidaḥ ||
8.60.13a śiśāno vṛṣabho yathāgniḥ śṛṅge davidhvat |
8.60.13c tigmā asya hanavo na pratidhṛṣe sujambhaḥ sahaso yahuḥ ||
8.60.14a nahi te agne vṛṣabha pratidhṛṣe jambhāso yadvitiṣṭhase |
8.60.14c sa tvaṁ no hotaḥ suhutaṁ haviṣkṛdhi vaṁsvā no vāryā puru ||
8.60.15a śeṣe vaneṣu mātroḥ saṁ tvā martāsa indhate |
8.60.15c atandro havyā vahasi haviṣkṛta ādiddeveṣu rājasi ||
8.60.16a sapta hotārastamidīḻate tvāgne sutyajamahrayam |
8.60.16c bhinatsyadriṁ tapasā vi śociṣā prāgne tiṣṭha janām̐ ati ||
8.60.17a agnimagniṁ vo adhriguṁ huvema vṛktabarhiṣaḥ |
8.60.17c agniṁ hitaprayasaḥ śaśvatīṣvā hotāraṁ carṣaṇīnām ||
8.60.18a ketena śarmantsacate suṣāmaṇyagne tubhyaṁ cikitvanā |
8.60.18c iṣaṇyayā naḥ pururūpamā bhara vājaṁ nediṣṭhamūtaye ||
8.60.19a agne jaritarviśpatistepāno deva rakṣasaḥ |
8.60.19c aproṣivāngṛhapatirmahām̐ asi divaspāyurduroṇayuḥ ||
8.60.20a mā no rakṣa ā veśīdāghṛṇīvaso mā yāturyātumāvatām |
8.60.20c parogavyūtyanirāmapa kṣudhamagne sedha rakṣasvinaḥ ||
8.61.1a ubhayaṁ śṛṇavacca na indro arvāgidaṁ vacaḥ |
8.61.1c satrācyā maghavā somapītaye dhiyā śaviṣṭha ā gamat ||
8.61.2a taṁ hi svarājaṁ vṛṣabhaṁ tamojase dhiṣaṇe niṣṭatakṣatuḥ |
8.61.2c utopamānāṁ prathamo ni ṣīdasi somakāmaṁ hi te manaḥ ||
8.61.3a ā vṛṣasva purūvaso sutasyendrāndhasaḥ |
8.61.3c vidmā hi tvā harivaḥ pṛtsu sāsahimadhṛṣṭaṁ ciddadhṛṣvaṇim ||
8.61.4a aprāmisatya maghavantathedasadindra kratvā yathā vaśaḥ |
8.61.4c sanema vājaṁ tava śiprinnavasā makṣū cidyanto adrivaḥ ||
8.61.5a śagdhyū ṣu śacīpata indra viśvābhirūtibhiḥ |
8.61.5c bhagaṁ na hi tvā yaśasaṁ vasuvidamanu śūra carāmasi ||
8.61.6a pauro aśvasya purukṛdgavāmasyutso deva hiraṇyayaḥ |
8.61.6c nakirhi dānaṁ parimardhiṣattve yadyadyāmi tadā bhara ||
8.61.7a tvaṁ hyehi cerave vidā bhagaṁ vasuttaye |
8.61.7c udvāvṛṣasva maghavangaviṣṭaya udindrāśvamiṣṭaye ||
8.61.8a tvaṁ purū sahasrāṇi śatāni ca yūthā dānāya maṁhase |
8.61.8c ā puraṁdaraṁ cakṛma vipravacasa indraṁ gāyanto'vase ||
8.61.9a avipro vā yadavidhadvipro vendra te vacaḥ |
8.61.9c sa pra mamandattvāyā śatakrato prācāmanyo ahaṁsana ||
8.61.10a ugrabāhurmrakṣakṛtvā puraṁdaro yadi me śṛṇavaddhavam |
8.61.10c vasūyavo vasupatiṁ śatakratuṁ stomairindraṁ havāmahe ||
8.61.11a na pāpāso manāmahe nārāyāso na jaḻhavaḥ |
8.61.11c yadinnvindraṁ vṛṣaṇaṁ sacā sute sakhāyaṁ kṛṇavāmahai ||
8.61.12a ugraṁ yuyujma pṛtanāsu sāsahimṛṇakātimadābhyam |
8.61.12c vedā bhṛmaṁ citsanitā rathītamo vājinaṁ yamidū naśat ||
8.61.13a yata indra bhayāmahe tato no abhayaṁ kṛdhi |
8.61.13c maghavañchagdhi tava tanna ūtibhirvi dviṣo vi mṛdho jahi ||
8.61.14a tvaṁ hi rādhaspate rādhaso mahaḥ kṣayasyāsi vidhataḥ |
8.61.14c taṁ tvā vayaṁ maghavannindra girvaṇaḥ sutāvanto havāmahe ||
8.61.15a indraḥ spaḻuta vṛtrahā paraspā no vareṇyaḥ |
8.61.15c sa no rakṣiṣaccaramaṁ sa madhyamaṁ sa paścātpātu naḥ puraḥ ||
8.61.16a tvaṁ naḥ paścādadharāduttarātpura indra ni pāhi viśvataḥ |
8.61.16c āre asmatkṛṇuhi daivyaṁ bhayamāre hetīradevīḥ ||
8.61.17a adyādyā śvaḥśva indra trāsva pare ca naḥ |
8.61.17c viśvā ca no jaritṝntsatpate ahā divā naktaṁ ca rakṣiṣaḥ ||
8.61.18a prabhaṅgī śūro maghavā tuvīmaghaḥ saṁmiślo viryāya kam |
8.61.18c ubhā te bāhū vṛṣaṇā śatakrato ni yā vajraṁ mimikṣatuḥ ||
8.62.1a pro asmā upastutiṁ bharatā yajjujoṣati |
8.62.1c ukthairindrasya māhinaṁ vayo vardhanti somino bhadrā indrasya rātayaḥ ||
8.62.2a ayujo asamo nṛbhirekaḥ kṛṣṭīrayāsyaḥ |
8.62.2c pūrvīrati pra vāvṛdhe viśvā jātānyojasā bhadrā indrasya rātayaḥ ||
8.62.3a ahitena cidarvatā jīradānuḥ siṣāsati |
8.62.3c pravācyamindra tattava vīryāṇi kariṣyato bhadrā indrasya rātayaḥ ||
8.62.4a ā yāhi kṛṇavāma ta indra brahmāṇi vardhanā |
8.62.4c yebhiḥ śaviṣṭha cākano bhadramiha śravasyate bhadrā indrasya rātayaḥ ||
8.62.5a dhṛṣataściddhṛṣanmanaḥ kṛṇoṣīndra yattvam |
8.62.5c tīvraiḥ somaiḥ saparyato namobhiḥ pratibhūṣato bhadrā indrasya rātayaḥ ||
8.62.6a ava caṣṭa ṛcīṣamo'vatām̐ iva mānuṣaḥ |
8.62.6c juṣṭvī dakṣasya sominaḥ sakhāyaṁ kṛṇute yujaṁ bhadrā indrasya rātayaḥ ||
8.62.7a viśve ta indra vīryaṁ devā anu kratuṁ daduḥ |
8.62.7c bhuvo viśvasya gopatiḥ puruṣṭuta bhadrā indrasya rātayaḥ ||
8.62.8a gṛṇe tadindra te śava upamaṁ devatātaye |
8.62.8c yaddhaṁsi vṛtramojasā śacīpate bhadrā indrasya rātayaḥ ||
8.62.9a samaneva vapuṣyataḥ kṛṇavanmānuṣā yugā |
8.62.9c vide tadindraścetanamadha śruto bhadrā indrasya rātayaḥ ||
8.62.10a ujjātamindra te śava uttvāmuttava kratum |
8.62.10c bhūrigo bhūri vāvṛdhurmaghavantava śarmaṇi bhadrā indrasya rātayaḥ ||
8.62.11a ahaṁ ca tvaṁ ca vṛtrahantsaṁ yujyāva sanibhya ā |
8.62.11c arātīvā cidadrivo'nu nau śūra maṁsate bhadrā indrasya rātayaḥ ||
8.62.12a satyamidvā u taṁ vayamindraṁ stavāma nānṛtam |
8.62.12c mahām̐ asunvato vadho bhūri jyotīṁṣi sunvato bhadrā indrasya rātayaḥ ||
8.63.1a sa pūrvyo mahānāṁ venaḥ kratubhirānaje |
8.63.1c yasya dvārā manuṣpitā deveṣu dhiya ānaje ||
8.63.2a divo mānaṁ notsadantsomapṛṣṭhāso adrayaḥ |
8.63.2c ukthā brahma ca śaṁsyā ||
8.63.3a sa vidvām̐ aṅgirobhya indro gā avṛṇodapa |
8.63.3c stuṣe tadasya pauṁsyam ||
8.63.4a sa pratnathā kavivṛdha indro vākasya vakṣaṇiḥ |
8.63.4c śivo arkasya homanyasmatrā gantvavase ||
8.63.5a ādū nu te anu kratuṁ svāhā varasya yajyavaḥ |
8.63.5c śvātramarkā anūṣatendra gotrasya dāvane ||
8.63.6a indre viśvāni vīryā kṛtāni kartvāni ca |
8.63.6c yamarkā adhvaraṁ viduḥ ||
8.63.7a yatpāñcajanyayā viśendre ghoṣā asṛkṣata |
8.63.7c astṛṇādbarhaṇā vipo'ryo mānasya sa kṣayaḥ ||
8.63.8a iyamu te anuṣṭutiścakṛṣe tāni pauṁsyā |
8.63.8c prāvaścakrasya vartanim ||
8.63.9a asya vṛṣṇo vyodana uru kramiṣṭa jīvase |
8.63.9c yavaṁ na paśva ā dade ||
8.63.10a taddadhānā avasyavo yuṣmābhirdakṣapitaraḥ |
8.63.10c syāma marutvato vṛdhe ||
8.63.11a baḻṛtviyāya dhāmna ṛkvabhiḥ śūra nonumaḥ |
8.63.11c jeṣāmendra tvayā yujā ||
8.63.12a asme rudrā mehanā parvatāso vṛtrahatye bharahūtau sajoṣāḥ |
8.63.12c yaḥ śaṁsate stuvate dhāyi pajra indrajyeṣṭhā asmām̐ avantu devāḥ ||
8.64.1a uttvā mandantu stomāḥ kṛṇuṣva rādho adrivaḥ |
8.64.1c ava brahmadviṣo jahi ||
8.64.2a padā paṇīm̐rarādhaso ni bādhasva mahām̐ asi |
8.64.2c nahi tvā kaścana prati ||
8.64.3a tvamīśiṣe sutānāmindra tvamasutānām |
8.64.3c tvaṁ rājā janānām ||
8.64.4a ehi prehi kṣayo divyāghoṣañcarṣaṇīnām |
8.64.4c obhe pṛṇāsi rodasī ||
8.64.5a tyaṁ citparvataṁ giriṁ śatavantaṁ sahasriṇam |
8.64.5c vi stotṛbhyo rurojitha ||
8.64.6a vayamu tvā divā sute vayaṁ naktaṁ havāmahe |
8.64.6c asmākaṁ kāmamā pṛṇa ||
8.64.7a kva sya vṛṣabho yuvā tuvigrīvo anānataḥ |
8.64.7c brahmā kastaṁ saparyati ||
8.64.8a kasya svitsavanaṁ vṛṣā jujuṣvām̐ ava gacchati |
8.64.8c indraṁ ka u svidā cake ||
8.64.9a kaṁ te dānā asakṣata vṛtrahankaṁ suvīryā |
8.64.9c ukthe ka u svidantamaḥ ||
8.64.10a ayaṁ te mānuṣe jane somaḥ pūruṣu sūyate |
8.64.10c tasyehi pra dravā piba ||
8.64.11a ayaṁ te śaryaṇāvati suṣomāyāmadhi priyaḥ |
8.64.11c ārjīkīye madintamaḥ ||
8.64.12a tamadya rādhase mahe cāruṁ madāya ghṛṣvaye |
8.64.12c ehīmindra dravā piba ||
8.65.1a yadindra prāgapāgudaṅnyagvā hūyase nṛbhiḥ |
8.65.1c ā yāhi tūyamāśubhiḥ ||
8.65.2a yadvā prasravaṇe divo mādayāse svarṇare |
8.65.2c yadvā samudre andhasaḥ ||
8.65.3a ā tvā gīrbhirmahāmuruṁ huve gāmiva bhojase |
8.65.3c indra somasya pītaye ||
8.65.4a ā ta indra mahimānaṁ harayo deva te mahaḥ |
8.65.4c rathe vahantu bibhrataḥ ||
8.65.5a indra gṛṇīṣa u stuṣe mahām̐ ugra īśānakṛt |
8.65.5c ehi naḥ sutaṁ piba ||
8.65.6a sutāvantastvā vayaṁ prayasvanto havāmahe |
8.65.6c idaṁ no barhirāsade ||
8.65.7a yacciddhi śaśvatāmasīndra sādhāraṇastvam |
8.65.7c taṁ tvā vayaṁ havāmahe ||
8.65.8a idaṁ te somyaṁ madhvadhukṣannadribhirnaraḥ |
8.65.8c juṣāṇa indra tatpiba ||
8.65.9a viśvām̐ aryo vipaścito'ti khyastūyamā gahi |
8.65.9c asme dhehi śravo bṛhat ||
8.65.10a dātā me pṛṣatīnāṁ rājā hiraṇyavīnām |
8.65.10c mā devā maghavā riṣat ||
8.65.11a sahasre pṛṣatīnāmadhi ścandraṁ bṛhatpṛthu |
8.65.11c śukraṁ hiraṇyamā dade ||
8.65.12a napāto durgahasya me sahasreṇa surādhasaḥ |
8.65.12c śravo deveṣvakrata ||
8.66.1a tarobhirvo vidadvasumindraṁ sabādha ūtaye |
8.66.1c bṛhadgāyantaḥ sutasome adhvare huve bharaṁ na kāriṇam ||
8.66.2a na yaṁ dudhrā varante na sthirā muro made suśipramandhasaḥ |
8.66.2c ya ādṛtyā śaśamānāya sunvate dātā jaritra ukthyam ||
8.66.3a yaḥ śakro mṛkṣo aśvyo yo vā kījo hiraṇyayaḥ |
8.66.3c sa ūrvasya rejayatyapāvṛtimindro gavyasya vṛtrahā ||
8.66.4a nikhātaṁ cidyaḥ purusaṁbhṛtaṁ vasūdidvapati dāśuṣe |
8.66.4c vajrī suśipro haryaśva itkaradindraḥ kratvā yathā vaśat ||
8.66.5a yadvāvantha puruṣṭuta purā cicchūra nṛṇām |
8.66.5c vayaṁ tatta indra saṁ bharāmasi yajñamukthaṁ turaṁ vacaḥ ||
8.66.6a sacā someṣu puruhūta vajrivo madāya dyukṣa somapāḥ |
8.66.6c tvamiddhi brahmakṛte kāmyaṁ vasu deṣṭhaḥ sunvate bhuvaḥ ||
8.66.7a vayamenamidā hyo'pīpemeha vajriṇam |
8.66.7c tasmā u adya samanā sutaṁ bharā nūnaṁ bhūṣata śrute ||
8.66.8a vṛkaścidasya vāraṇa urāmathirā vayuneṣu bhūṣati |
8.66.8c semaṁ naḥ stomaṁ jujuṣāṇa ā gahīndra pra citrayā dhiyā ||
8.66.9a kadū nvasyākṛtamindrasyāsti pauṁsyam |
8.66.9c keno nu kaṁ śromatena na śuśruve januṣaḥ pari vṛtrahā ||
8.66.10a kadū mahīradhṛṣṭā asya taviṣīḥ kadu vṛtraghno astṛtam |
8.66.10c indro viśvānbekanāṭām̐ ahardṛśa uta kratvā paṇīm̐rabhi ||
8.66.11a vayaṁ ghā te apūrvyendra brahmāṇi vṛtrahan |
8.66.11c purūtamāsaḥ puruhūta vajrivo bhṛtiṁ na pra bharāmasi ||
8.66.12a pūrvīściddhi tve tuvikūrminnāśaso havanta indrotayaḥ |
8.66.12c tiraścidaryaḥ savanā vaso gahi śaviṣṭha śrudhi me havam ||
8.66.13a vayaṁ ghā te tve idvindra viprā api ṣmasi |
8.66.13c nahi tvadanyaḥ puruhūta kaścana maghavannasti marḍitā ||
8.66.14a tvaṁ no asyā amateruta kṣudho'bhiśasterava spṛdhi |
8.66.14c tvaṁ na ūtī tava citrayā dhiyā śikṣā śaciṣṭha gātuvit ||
8.66.15a soma idvaḥ suto astu kalayo mā bibhītana |
8.66.15c apedeṣa dhvasmāyati svayaṁ ghaiṣo apāyati ||
8.67.1a tyānnu kṣatriyām̐ ava ādityānyāciṣāmahe |
8.67.1c sumṛḻīkām̐ abhiṣṭaye ||
8.67.2a mitro no atyaṁhatiṁ varuṇaḥ parṣadaryamā |
8.67.2c ādityāso yathā viduḥ ||
8.67.3a teṣāṁ hi citramukthyaṁ varūthamasti dāśuṣe |
8.67.3c ādityānāmaraṁkṛte ||
8.67.4a mahi vo mahatāmavo varuṇa mitrāryaman |
8.67.4c avāṁsyā vṛṇīmahe ||
8.67.5a jīvānno abhi dhetanādityāsaḥ purā hathāt |
8.67.5c kaddha stha havanaśrutaḥ ||
8.67.6a yadvaḥ śrāntāya sunvate varūthamasti yacchardiḥ |
8.67.6c tenā no adhi vocata ||
8.67.7a asti devā aṁhorurvasti ratnamanāgasaḥ |
8.67.7c ādityā adbhutainasaḥ ||
8.67.8a mā naḥ setuḥ siṣedayaṁ mahe vṛṇaktu naspari |
8.67.8c indra iddhi śruto vaśī ||
8.67.9a mā no mṛcā ripūṇāṁ vṛjinānāmaviṣyavaḥ |
8.67.9c devā abhi pra mṛkṣata ||
8.67.10a uta tvāmadite mahyahaṁ devyupa bruve |
8.67.10c sumṛḻīkāmabhiṣṭaye ||
8.67.11a parṣi dīne gabhīra ām̐ ugraputre jighāṁsataḥ |
8.67.11c mākistokasya no riṣat ||
8.67.12a aneho na uruvraja urūci vi prasartave |
8.67.12c kṛdhi tokāya jīvase ||
8.67.13a ye mūrdhānaḥ kṣitīnāmadabdhāsaḥ svayaśasaḥ |
8.67.13c vratā rakṣante adruhaḥ ||
8.67.14a te na āsno vṛkāṇāmādityāso mumocata |
8.67.14c stenaṁ baddhamivādite ||
8.67.15a apo ṣu ṇa iyaṁ śarurādityā apa durmatiḥ |
8.67.15c asmadetvajaghnuṣī ||
8.67.16a śaśvaddhi vaḥ sudānava ādityā ūtibhirvayam |
8.67.16c purā nūnaṁ bubhujmahe ||
8.67.17a śaśvantaṁ hi pracetasaḥ pratiyantaṁ cidenasaḥ |
8.67.17c devāḥ kṛṇutha jīvase ||
8.67.18a tatsu no navyaṁ sanyasa ādityā yanmumocati |
8.67.18c bandhādbaddhamivādite ||
8.67.19a nāsmākamasti tattara ādityāso atiṣkade |
8.67.19c yūyamasmabhyaṁ mṛḻata ||
8.67.20a mā no hetirvivasvata ādityāḥ kṛtrimā śaruḥ |
8.67.20c purā nu jaraso vadhīt ||
8.67.21a vi ṣu dveṣo vyaṁhatimādityāso vi saṁhitam |
8.67.21c viṣvagvi vṛhatā rapaḥ ||
8.68.1a ā tvā rathaṁ yathotaye sumnāya vartayāmasi |
8.68.1c tuvikūrmimṛtīṣahamindra śaviṣṭha satpate ||
8.68.2a tuviśuṣma tuvikrato śacīvo viśvayā mate |
8.68.2c ā paprātha mahitvanā ||
8.68.3a yasya te mahinā mahaḥ pari jmāyantamīyatuḥ |
8.68.3c hastā vajraṁ hiraṇyayam ||
8.68.4a viśvānarasya vaspatimanānatasya śavasaḥ |
8.68.4c evaiśca carṣaṇīnāmūtī huve rathānām ||
8.68.5a abhiṣṭaye sadāvṛdhaṁ svarmīḻheṣu yaṁ naraḥ |
8.68.5c nānā havanta ūtaye ||
8.68.6a paromātramṛcīṣamamindramugraṁ surādhasam |
8.68.6c īśānaṁ cidvasūnām ||
8.68.7a taṁtamidrādhase maha indraṁ codāmi pītaye |
8.68.7c yaḥ pūrvyāmanuṣṭutimīśe kṛṣṭīnāṁ nṛtuḥ ||
8.68.8a na yasya te śavasāna sakhyamānaṁśa martyaḥ |
8.68.8c nakiḥ śavāṁsi te naśat ||
8.68.9a tvotāsastvā yujāpsu sūrye mahaddhanam |
8.68.9c jayema pṛtsu vajrivaḥ ||
8.68.10a taṁ tvā yajñebhirīmahe taṁ gīrbhirgirvaṇastama |
8.68.10c indra yathā cidāvitha vājeṣu purumāyyam ||
8.68.11a yasya te svādu sakhyaṁ svādvī praṇītiradrivaḥ |
8.68.11c yajño vitantasāyyaḥ ||
8.68.12a uru ṇastanve tana uru kṣayāya naskṛdhi |
8.68.12c uru ṇo yandhi jīvase ||
8.68.13a uruṁ nṛbhya uruṁ gava uruṁ rathāya panthām |
8.68.13c devavītiṁ manāmahe ||
8.68.14a upa mā ṣaḍdvādvā naraḥ somasya harṣyā |
8.68.14c tiṣṭhanti svādurātayaḥ ||
8.68.15a ṛjrāvindrota ā dade harī ṛkṣasya sūnavi |
8.68.15c āśvamedhasya rohitā ||
8.68.16a surathām̐ ātithigve svabhīśūm̐rārkṣe |
8.68.16c āśvamedhe supeśasaḥ ||
8.68.17a ṣaḻaśvām̐ ātithigva indrote vadhūmataḥ |
8.68.17c sacā pūtakratau sanam ||
8.68.18a aiṣu cetadvṛṣaṇvatyantarṛjreṣvaruṣī |
8.68.18c svabhīśuḥ kaśāvatī ||
8.68.19a na yuṣme vājabandhavo ninitsuścana martyaḥ |
8.68.19c avadyamadhi dīdharat ||
8.69.1a prapra vastriṣṭubhamiṣaṁ mandadvīrāyendave |
8.69.1c dhiyā vo medhasātaye puraṁdhyā vivāsati ||
8.69.2a nadaṁ va odatīnāṁ nadaṁ yoyuvatīnām |
8.69.2c patiṁ vo aghnyānāṁ dhenūnāmiṣudhyasi ||
8.69.3a tā asya sūdadohasaḥ somaṁ śrīṇanti pṛśnayaḥ |
8.69.3c janmandevānāṁ viśastriṣvā rocane divaḥ ||
8.69.4a abhi pra gopatiṁ girendramarca yathā vide |
8.69.4c sūnuṁ satyasya satpatim ||
8.69.5a ā harayaḥ sasṛjrire'ruṣīradhi barhiṣi |
8.69.5c yatrābhi saṁnavāmahe ||
8.69.6a indrāya gāva āśiraṁ duduhre vajriṇe madhu |
8.69.6c yatsīmupahvare vidat ||
8.69.7a udyadbradhnasya viṣṭapaṁ gṛhamindraśca ganvahi |
8.69.7c madhvaḥ pītvā sacevahi triḥ sapta sakhyuḥ pade ||
8.69.8a arcata prārcata priyamedhāso arcata |
8.69.8c arcantu putrakā uta puraṁ na dhṛṣṇvarcata ||
8.69.9a ava svarāti gargaro godhā pari saniṣvaṇat |
8.69.9c piṅgā pari caniṣkadadindrāya brahmodyatam ||
8.69.10a ā yatpatantyenyaḥ sudughā anapasphuraḥ |
8.69.10c apasphuraṁ gṛbhāyata somamindrāya pātave ||
8.69.11a apādindro apādagnirviśve devā amatsata |
8.69.11c varuṇa idiha kṣayattamāpo abhyanūṣata vatsaṁ saṁśiśvarīriva ||
8.69.12a sudevo asi varuṇa yasya te sapta sindhavaḥ |
8.69.12c anukṣaranti kākudaṁ sūrmyaṁ suṣirāmiva ||
8.69.13a yo vyatīm̐raphāṇayatsuyuktām̐ upa dāśuṣe |
8.69.13c takvo netā tadidvapurupamā yo amucyata ||
8.69.14a atīdu śakra ohata indro viśvā ati dviṣaḥ |
8.69.14c bhinatkanīna odanaṁ pacyamānaṁ paro girā ||
8.69.15a arbhako na kumārako'dhi tiṣṭhannavaṁ ratham |
8.69.15c sa pakṣanmahiṣaṁ mṛgaṁ pitre mātre vibhukratum ||
8.69.16a ā tū suśipra daṁpate rathaṁ tiṣṭhā hiraṇyayam |
8.69.16c adha dyukṣaṁ sacevahi sahasrapādamaruṣaṁ svastigāmanehasam ||
8.69.17a taṁ ghemitthā namasvina upa svarājamāsate |
8.69.17c arthaṁ cidasya sudhitaṁ yadetava āvartayanti dāvane ||
8.69.18a anu pratnasyaukasaḥ priyamedhāsa eṣām |
8.69.18c pūrvāmanu prayatiṁ vṛktabarhiṣo hitaprayasa āśata ||
8.70.1a yo rājā carṣaṇīnāṁ yātā rathebhiradhriguḥ |
8.70.1c viśvāsāṁ tarutā pṛtanānāṁ jyeṣṭho yo vṛtrahā gṛṇe ||
8.70.2a indraṁ taṁ śumbha puruhanmannavase yasya dvitā vidhartari |
8.70.2c hastāya vajraḥ prati dhāyi darśato maho dive na sūryaḥ ||
8.70.3a nakiṣṭaṁ karmaṇā naśadyaścakāra sadāvṛdham |
8.70.3c indraṁ na yajñairviśvagūrtamṛbhvasamadhṛṣṭaṁ dhṛṣṇvojasam ||
8.70.4a aṣāḻhamugraṁ pṛtanāsu sāsahiṁ yasminmahīrurujrayaḥ |
8.70.4c saṁ dhenavo jāyamāne anonavurdyāvaḥ kṣāmo anonavuḥ ||
8.70.5a yaddyāva indra te śataṁ śataṁ bhūmīruta syuḥ |
8.70.5c na tvā vajrintsahasraṁ sūryā anu na jātamaṣṭa rodasī ||
8.70.6a ā paprātha mahinā vṛṣṇyā vṛṣanviśvā śaviṣṭha śavasā |
8.70.6c asmām̐ ava maghavangomati vraje vajriñcitrābhirūtibhiḥ ||
8.70.7a na sīmadeva āpadiṣaṁ dīrghāyo martyaḥ |
8.70.7c etagvā cidya etaśā yuyojate harī indro yuyojate ||
8.70.8a taṁ vo maho mahāyyamindraṁ dānāya sakṣaṇim |
8.70.8c yo gādheṣu ya āraṇeṣu havyo vājeṣvasti havyaḥ ||
8.70.9a udū ṣu ṇo vaso mahe mṛśasva śūra rādhase |
8.70.9c udū ṣu mahyai maghavanmaghattaya udindra śravase mahe ||
8.70.10a tvaṁ na indra ṛtayustvānido ni tṛmpasi |
8.70.10c madhye vasiṣva tuvinṛmṇorvorni dāsaṁ śiśnatho hathaiḥ ||
8.70.11a anyavratamamānuṣamayajvānamadevayum |
8.70.11c ava svaḥ sakhā dudhuvīta parvataḥ sughnāya dasyuṁ parvataḥ ||
8.70.12a tvaṁ na indrāsāṁ haste śaviṣṭha dāvane |
8.70.12c dhānānāṁ na saṁ gṛbhāyāsmayurdviḥ saṁ gṛbhāyāsmayuḥ ||
8.70.13a sakhāyaḥ kratumicchata kathā rādhāma śarasya |
8.70.13c upastutiṁ bhojaḥ sūriryo ahrayaḥ ||
8.70.14a bhūribhiḥ samaha ṛṣibhirbarhiṣmadbhiḥ staviṣyase |
8.70.14c yaditthamekamekamicchara vatsānparādadaḥ ||
8.70.15a karṇagṛhyā maghavā śauradevyo vatsaṁ nastribhya ānayat |
8.70.15c ajāṁ sūrirna dhātave ||
8.71.1a tvaṁ no agne mahobhiḥ pāhi viśvasyā arāteḥ |
8.71.1c uta dviṣo martyasya ||
8.71.2a nahi manyuḥ pauruṣeya īśe hi vaḥ priyajāta |
8.71.2c tvamidasi kṣapāvān ||
8.71.3a sa no viśvebhirdevebhirūrjo napādbhadraśoce |
8.71.3c rayiṁ dehi viśvavāram ||
8.71.4a na tamagne arātayo martaṁ yuvanta rāyaḥ |
8.71.4c yaṁ trāyase dāśvāṁsam ||
8.71.5a yaṁ tvaṁ vipra medhasātāvagne hinoṣi dhanāya |
8.71.5c sa tavotī goṣu gantā ||
8.71.6a tvaṁ rayiṁ puruvīramagne dāśuṣe martāya |
8.71.6c pra ṇo naya vasyo accha ||
8.71.7a uruṣyā ṇo mā parā dā aghāyate jātavedaḥ |
8.71.7c durādhye martāya ||
8.71.8a agne mākiṣṭe devasya rātimadevo yuyota |
8.71.8c tvamīśiṣe vasūnām ||
8.71.9a sa no vasva upa māsyūrjo napānmāhinasya |
8.71.9c sakhe vaso jaritṛbhyaḥ ||
8.71.10a acchā naḥ śīraśociṣaṁ giro yantu darśatam |
8.71.10c acchā yajñāso namasā purūvasuṁ purupraśastamūtaye ||
8.71.11a agniṁ sūnuṁ sahaso jātavedasaṁ dānāya vāryāṇām |
8.71.11c dvitā yo bhūdamṛto martyeṣvā hotā mandratamo viśi ||
8.71.12a agniṁ vo devayajyayāgniṁ prayatyadhvare |
8.71.12c agniṁ dhīṣu prathamamagnimarvatyagniṁ kṣaitrāya sādhase ||
8.71.13a agniriṣāṁ sakhye dadātu na īśe yo vāryāṇām |
8.71.13c agniṁ toke tanaye śaśvadīmahe vasuṁ santaṁ tanūpām ||
8.71.14a agnimīḻiṣvāvase gāthābhiḥ śīraśociṣam |
8.71.14c agniṁ rāye purumīḻha śrutaṁ naro'gniṁ sudītaye chardiḥ ||
8.71.15a agniṁ dveṣo yotavai no gṛṇīmasyagniṁ śaṁ yośca dātave |
8.71.15c viśvāsu vikṣvaviteva havyo bhuvadvasturṛṣūṇām ||
8.72.1a haviṣkṛṇudhvamā gamadadhvaryurvanate punaḥ |
8.72.1c vidvām̐ asya praśāsanam ||
8.72.2a ni tigmamabhyaṁśuṁ sīdaddhotā manāvadhi |
8.72.2c juṣāṇo asya sakhyam ||
8.72.3a antaricchanti taṁ jane rudraṁ paro manīṣayā |
8.72.3c gṛbhṇanti jihvayā sasam ||
8.72.4a jāmyatītape dhanurvayodhā aruhadvanam |
8.72.4c dṛṣadaṁ jihvayāvadhīt ||
8.72.5a caranvatso ruśanniha nidātāraṁ na vindate |
8.72.5c veti stotava ambyam ||
8.72.6a uto nvasya yanmahadaśvāvadyojanaṁ bṛhat |
8.72.6c dāmā rathasya dadṛśe ||
8.72.7a duhanti saptaikāmupa dvā pañca sṛjataḥ |
8.72.7c tīrthe sindhoradhi svare ||
8.72.8a ā daśabhirvivasvata indraḥ kośamacucyavīt |
8.72.8c khedayā trivṛtā divaḥ ||
8.72.9a pari tridhāturadhvaraṁ jūrṇireti navīyasī |
8.72.9c madhvā hotāro añjate ||
8.72.10a siñcanti namasāvatamuccācakraṁ parijmānam |
8.72.10c nīcīnabāramakṣitam ||
8.72.11a abhyāramidadrayo niṣiktaṁ puṣkare madhu |
8.72.11c avatasya visarjane ||
8.72.12a gāva upāvatāvataṁ mahī yajñasya rapsudā |
8.72.12c ubhā karṇā hiraṇyayā ||
8.72.13a ā sute siñcata śriyaṁ rodasyorabhiśriyam |
8.72.13c rasā dadhīta vṛṣabham ||
8.72.14a te jānata svamokyaṁ saṁ vatsāso na mātṛbhiḥ |
8.72.14c mitho nasanta jāmibhiḥ ||
8.72.15a upa srakveṣu bapsataḥ kṛṇvate dharuṇaṁ divi |
8.72.15c indre agnā namaḥ svaḥ ||
8.72.16a adhukṣatpipyuṣīmiṣamūrjaṁ saptapadīmariḥ |
8.72.16c sūryasya sapta raśmibhiḥ ||
8.72.17a somasya mitrāvaruṇoditā sūra ā dade |
8.72.17c tadāturasya bheṣajam ||
8.72.18a uto nvasya yatpadaṁ haryatasya nidhānyam |
8.72.18c pari dyāṁ jihvayātanat ||
8.73.1a udīrāthāmṛtāyate yuñjāthāmaśvinā ratham |
8.73.1c anti ṣadbhūtu vāmavaḥ ||
8.73.2a nimiṣaścijjavīyasā rathenā yātamaśvinā |
8.73.2c anti ṣadbhūtu vāmavaḥ ||
8.73.3a upa stṛṇītamatraye himena gharmamaśvinā |
8.73.3c anti ṣadbhūtu vāmavaḥ ||
8.73.4a kuha sthaḥ kuha jagmathuḥ kuha śyeneva petathuḥ |
8.73.4c anti ṣadbhūtu vāmavaḥ ||
8.73.5a yadadya karhi karhi cicchuśrūyātamimaṁ havam |
8.73.5c anti ṣadbhūtu vāmavaḥ ||
8.73.6a aśvinā yāmahūtamā nediṣṭhaṁ yāmyāpyam |
8.73.6c anti ṣadbhūtu vāmavaḥ ||
8.73.7a avantamatraye gṛhaṁ kṛṇutaṁ yuvamaśvinā |
8.73.7c anti ṣadbhūtu vāmavaḥ ||
8.73.8a varethe agnimātapo vadate valgvatraye |
8.73.8c anti ṣadbhūtu vāmavaḥ ||
8.73.9a pra saptavadhrirāśasā dhārāmagneraśāyata |
8.73.9c anti ṣadbhūtu vāmavaḥ ||
8.73.10a ihā gataṁ vṛṣaṇvasū śṛṇutaṁ ma imaṁ havam |
8.73.10c anti ṣadbhūtu vāmavaḥ ||
8.73.11a kimidaṁ vāṁ purāṇavajjaratoriva śasyate |
8.73.11c anti ṣadbhūtu vāmavaḥ ||
8.73.12a samānaṁ vāṁ sajātyaṁ samāno bandhuraśvinā |
8.73.12c anti ṣadbhūtu vāmavaḥ ||
8.73.13a yo vāṁ rajāṁsyaśvinā ratho viyāti rodasī |
8.73.13c anti ṣadbhūtu vāmavaḥ ||
8.73.14a ā no gavyebhiraśvyaiḥ sahasrairupa gacchatam |
8.73.14c anti ṣadbhūtu vāmavaḥ ||
8.73.15a mā no gavyebhiraśvyaiḥ sahasrebhirati khyatam |
8.73.15c anti ṣadbhūtu vāmavaḥ ||
8.73.16a aruṇapsuruṣā abhūdakarjyotirṛtāvarī |
8.73.16c anti ṣadbhūtu vāmavaḥ ||
8.73.17a aśvinā su vicākaśadvṛkṣaṁ paraśumām̐ iva |
8.73.17c anti ṣadbhūtu vāmavaḥ ||
8.73.18a puraṁ na dhṛṣṇavā ruja kṛṣṇayā bādhito viśā |
8.73.18c anti ṣadbhūtu vāmavaḥ ||
8.74.1a viśoviśo vo atithiṁ vājayantaḥ purupriyam |
8.74.1c agniṁ vo duryaṁ vacaḥ stuṣe śūṣasya manmabhiḥ ||
8.74.2a yaṁ janāso haviṣmanto mitraṁ na sarpirāsutim |
8.74.2c praśaṁsanti praśastibhiḥ ||
8.74.3a panyāṁsaṁ jātavedasaṁ yo devatātyudyatā |
8.74.3c havyānyairayaddivi ||
8.74.4a āganma vṛtrahantamaṁ jyeṣṭhamagnimānavam |
8.74.4c yasya śrutarvā bṛhannārkṣo anīka edhate ||
8.74.5a amṛtaṁ jātavedasaṁ tirastamāṁsi darśatam |
8.74.5c ghṛtāhavanamīḍyam ||
8.74.6a sabādho yaṁ janā ime'gniṁ havyebhirīḻate |
8.74.6c juhvānāso yatasrucaḥ ||
8.74.7a iyaṁ te navyasī matiragne adhāyyasmadā |
8.74.7c mandra sujāta sukrato'mūra dasmātithe ||
8.74.8a sā te agne śaṁtamā caniṣṭhā bhavatu priyā |
8.74.8c tayā vardhasva suṣṭutaḥ ||
8.74.9a sā dyumnairdyumninī bṛhadupopa śravasi śravaḥ |
8.74.9c dadhīta vṛtratūrye ||
8.74.10a aśvamidgāṁ rathaprāṁ tveṣamindraṁ na satpatim |
8.74.10c yasya śravāṁsi tūrvatha panyaṁpanyaṁ ca kṛṣṭayaḥ ||
8.74.11a yaṁ tvā gopavano girā caniṣṭhadagne aṅgiraḥ |
8.74.11c sa pāvaka śrudhī havam ||
8.74.12a yaṁ tvā janāsa īḻate sabādho vājasātaye |
8.74.12c sa bodhi vṛtratūrye ||
8.74.13a ahaṁ huvāna ārkṣe śrutarvaṇi madacyuti |
8.74.13c śardhāṁsīva stukāvināṁ mṛkṣā śīrṣā caturṇām ||
8.74.14a māṁ catvāra āśavaḥ śaviṣṭhasya dravitnavaḥ |
8.74.14c surathāso abhi prayo vakṣanvayo na tugryam ||
8.74.15a satyamittvā mahenadi paruṣṇyava dediśam |
8.74.15c nemāpo aśvadātaraḥ śaviṣṭhādasti martyaḥ ||
8.75.1a yukṣvā hi devahūtamām̐ aśvām̐ agne rathīriva |
8.75.1c ni hotā pūrvyaḥ sadaḥ ||
8.75.2a uta no deva devām̐ acchā voco viduṣṭaraḥ |
8.75.2c śradviśvā vāryā kṛdhi ||
8.75.3a tvaṁ ha yadyaviṣṭhya sahasaḥ sūnavāhuta |
8.75.3c ṛtāvā yajñiyo bhuvaḥ ||
8.75.4a ayamagniḥ sahasriṇo vājasya śatinaspatiḥ |
8.75.4c mūrdhā kavī rayīṇām ||
8.75.5a taṁ nemimṛbhavo yathā namasva sahūtibhiḥ |
8.75.5c nedīyo yajñamaṅgiraḥ ||
8.75.6a tasmai nūnamabhidyave vācā virūpa nityayā |
8.75.6c vṛṣṇe codasva suṣṭutim ||
8.75.7a kamu ṣvidasya senayāgnerapākacakṣasaḥ |
8.75.7c paṇiṁ goṣu starāmahe ||
8.75.8a mā no devānāṁ viśaḥ prasnātīrivosrāḥ |
8.75.8c kṛśaṁ na hāsuraghnyāḥ ||
8.75.9a mā naḥ samasya dūḍhyaḥ paridveṣaso aṁhatiḥ |
8.75.9c ūrmirna nāvamā vadhīt ||
8.75.10a namaste agna ojase gṛṇanti deva kṛṣṭayaḥ |
8.75.10c amairamitramardaya ||
8.75.11a kuvitsu no gaviṣṭaye'gne saṁveṣiṣo rayim |
8.75.11c urukṛduru ṇaskṛdhi ||
8.75.12a mā no asminmahādhane parā vargbhārabhṛdyathā |
8.75.12c saṁvargaṁ saṁ rayiṁ jaya ||
8.75.13a anyamasmadbhiyā iyamagne siṣaktu ducchunā |
8.75.13c vardhā no amavacchavaḥ ||
8.75.14a yasyājuṣannamasvinaḥ śamīmadurmakhasya vā |
8.75.14c taṁ ghedagnirvṛdhāvati ||
8.75.15a parasyā adhi saṁvato'varām̐ abhyā tara |
8.75.15c yatrāhamasmi tām̐ ava ||
8.75.16a vidmā hi te purā vayamagne pituryathāvasaḥ |
8.75.16c adhā te sumnamīmahe ||
8.76.1a imaṁ nu māyinaṁ huva indramīśānamojasā |
8.76.1c marutvantaṁ na vṛñjase ||
8.76.2a ayamindro marutsakhā vi vṛtrasyābhinacchiraḥ |
8.76.2c vajreṇa śataparvaṇā ||
8.76.3a vāvṛdhāno marutsakhendro vi vṛtramairayat |
8.76.3c sṛjantsamudriyā apaḥ ||
8.76.4a ayaṁ ha yena vā idaṁ svarmarutvatā jitam |
8.76.4c indreṇa somapītaye ||
8.76.5a marutvantamṛjīṣiṇamojasvantaṁ virapśinam |
8.76.5c indraṁ gīrbhirhavāmahe ||
8.76.6a indraṁ pratnena manmanā marutvantaṁ havāmahe |
8.76.6c asya somasya pītaye ||
8.76.7a marutvām̐ indra mīḍhvaḥ pibā somaṁ śatakrato |
8.76.7c asminyajñe puruṣṭuta ||
8.76.8a tubhyedindra marutvate sutāḥ somāso adrivaḥ |
8.76.8c hṛdā hūyanta ukthinaḥ ||
8.76.9a pibedindra marutsakhā sutaṁ somaṁ diviṣṭiṣu |
8.76.9c vajraṁ śiśāna ojasā ||
8.76.10a uttiṣṭhannojasā saha pītvī śipre avepayaḥ |
8.76.10c somamindra camū sutam ||
8.76.11a anu tvā rodasī ubhe krakṣamāṇamakṛpetām |
8.76.11c indra yaddasyuhābhavaḥ ||
8.76.12a vācamaṣṭāpadīmahaṁ navasraktimṛtaspṛśam |
8.76.12c indrātpari tanvaṁ mame ||
8.77.1a jajñāno nu śatakraturvi pṛcchaditi mātaram |
8.77.1c ka ugrāḥ ke ha śṛṇvire ||
8.77.2a ādīṁ śavasyabravīdaurṇavābhamahīśuvam |
8.77.2c te putra santu niṣṭuraḥ ||
8.77.3a samittānvṛtrahākhidatkhe arām̐ iva khedayā |
8.77.3c pravṛddho dasyuhābhavat ||
8.77.4a ekayā pratidhāpibatsākaṁ sarāṁsi triṁśatam |
8.77.4c indraḥ somasya kāṇukā ||
8.77.5a abhi gandharvamatṛṇadabudhneṣu rajaḥsvā |
8.77.5c indro brahmabhya idvṛdhe ||
8.77.6a nirāvidhyadgiribhya ā dhārayatpakvamodanam |
8.77.6c indro bundaṁ svātatam ||
8.77.7a śatabradhna iṣustava sahasraparṇa eka it |
8.77.7c yamindra cakṛṣe yujam ||
8.77.8a tena stotṛbhya ā bhara nṛbhyo nāribhyo attave |
8.77.8c sadyo jāta ṛbhuṣṭhira ||
8.77.9a etā cyautnāni te kṛtā varṣiṣṭhāni parīṇasā |
8.77.9c hṛdā vīḍvadhārayaḥ ||
8.77.10a viśvettā viṣṇurābharadurukramastveṣitaḥ |
8.77.10c śataṁ mahiṣānkṣīrapākamodanaṁ varāhamindra emuṣam ||
8.77.11a tuvikṣaṁ te sukṛtaṁ sūmayaṁ dhanuḥ sādhurbundo hiraṇyayaḥ |
8.77.11c ubhā te bāhū raṇyā susaṁskṛta ṛdūpe cidṛdūvṛdhā ||
8.78.1a puroḻāśaṁ no andhasa indra sahasramā bhara |
8.78.1c śatā ca śūra gonām ||
8.78.2a ā no bhara vyañjanaṁ gāmaśvamabhyañjanam |
8.78.2c sacā manā hiraṇyayā ||
8.78.3a uta naḥ karṇaśobhanā purūṇi dhṛṣṇavā bhara |
8.78.3c tvaṁ hi śṛṇviṣe vaso ||
8.78.4a nakīṁ vṛdhīka indra te na suṣā na sudā uta |
8.78.4c nānyastvacchūra vāghataḥ ||
8.78.5a nakīmindro nikartave na śakraḥ pariśaktave |
8.78.5c viśvaṁ śṛṇoti paśyati ||
8.78.6a sa manyuṁ martyānāmadabdho ni cikīṣate |
8.78.6c purā nidaścikīṣate ||
8.78.7a kratva itpūrṇamudaraṁ turasyāsti vidhataḥ |
8.78.7c vṛtraghnaḥ somapāvnaḥ ||
8.78.8a tve vasūni saṁgatā viśvā ca soma saubhagā |
8.78.8c sudātvaparihvṛtā ||
8.78.9a tvāmidyavayurmama kāmo gavyurhiraṇyayuḥ |
8.78.9c tvāmaśvayureṣate ||
8.78.10a tavedindrāhamāśasā haste dātraṁ canā dade |
8.78.10c dinasya vā maghavantsaṁbhṛtasya vā pūrdhi yavasya kāśinā ||
8.79.1a ayaṁ kṛtnuragṛbhīto viśvajidudbhiditsomaḥ |
8.79.1c ṛṣirvipraḥ kāvyena ||
8.79.2a abhyūrṇoti yannagnaṁ bhiṣakti viśvaṁ yatturam |
8.79.2c premandhaḥ khyanniḥ śroṇo bhūt ||
8.79.3a tvaṁ soma tanūkṛdbhyo dveṣobhyo'nyakṛtebhyaḥ |
8.79.3c uru yantāsi varūtham ||
8.79.4a tvaṁ cittī tava dakṣairdiva ā pṛthivyā ṛjīṣin |
8.79.4c yāvīraghasya ciddveṣaḥ ||
8.79.5a arthino yanti cedarthaṁ gacchāniddaduṣo rātim |
8.79.5c vavṛjyustṛṣyataḥ kāmam ||
8.79.6a vidadyatpūrvyaṁ naṣṭamudīmṛtāyumīrayat |
8.79.6c premāyustārīdatīrṇam ||
8.79.7a suśevo no mṛḻayākuradṛptakraturavātaḥ |
8.79.7c bhavā naḥ soma śaṁ hṛde ||
8.79.8a mā naḥ soma saṁ vīvijo mā vi bībhiṣathā rājan |
8.79.8c mā no hārdi tviṣā vadhīḥ ||
8.79.9a ava yatsve sadhasthe devānāṁ durmatīrīkṣe |
8.79.9c rājannapa dviṣaḥ sedha mīḍhvo apa sridhaḥ sedha ||
8.80.1a nahyanyaṁ baḻākaraṁ marḍitāraṁ śatakrato |
8.80.1c tvaṁ na indra mṛḻaya ||
8.80.2a yo naḥ śaśvatpurāvithāmṛdhro vājasātaye |
8.80.2c sa tvaṁ na indra mṛḻaya ||
8.80.3a kimaṅga radhracodanaḥ sunvānasyāvitedasi |
8.80.3c kuvitsvindra ṇaḥ śakaḥ ||
8.80.4a indra pra ṇo rathamava paścāccitsantamadrivaḥ |
8.80.4c purastādenaṁ me kṛdhi ||
8.80.5a hanto nu kimāsase prathamaṁ no rathaṁ kṛdhi |
8.80.5c upamaṁ vājayu śravaḥ ||
8.80.6a avā no vājayuṁ rathaṁ sukaraṁ te kimitpari |
8.80.6c asmāntsu jigyuṣaskṛdhi ||
8.80.7a indra dṛhyasva pūrasi bhadrā ta eti niṣkṛtam |
8.80.7c iyaṁ dhīrṛtviyāvatī ||
8.80.8a mā sīmavadya ā bhāgurvī kāṣṭhā hitaṁ dhanam |
8.80.8c apāvṛktā aratnayaḥ ||
8.80.9a turīyaṁ nāma yajñiyaṁ yadā karastaduśmasi |
8.80.9c āditpatirna ohase ||
8.80.10a avīvṛdhadvo amṛtā amandīdekadyūrdevā uta yāśca devīḥ |
8.80.10c tasmā u rādhaḥ kṛṇuta praśastaṁ prātarmakṣū dhiyāvasurjagamyāt ||
8.81.1a ā tū na indra kṣumantaṁ citraṁ grābhaṁ saṁ gṛbhāya |
8.81.1c mahāhastī dakṣiṇena ||
8.81.2a vidmā hi tvā tuvikūrmiṁ tuvideṣṇaṁ tuvīmagham |
8.81.2c tuvimātramavobhiḥ ||
8.81.3a nahi tvā śūra devā na martāso ditsantam |
8.81.3c bhīmaṁ na gāṁ vārayante ||
8.81.4a eto nvindraṁ stavāmeśānaṁ vasvaḥ svarājam |
8.81.4c na rādhasā mardhiṣannaḥ ||
8.81.5a pra stoṣadupa gāsiṣacchravatsāma gīyamānam |
8.81.5c abhi rādhasā jugurat ||
8.81.6a ā no bhara dakṣiṇenābhi savyena pra mṛśa |
8.81.6c indra mā no vasornirbhāk ||
8.81.7a upa kramasvā bhara dhṛṣatā dhṛṣṇo janānām |
8.81.7c adāśūṣṭarasya vedaḥ ||
8.81.8a indra ya u nu te asti vājo viprebhiḥ sanitvaḥ |
8.81.8c asmābhiḥ su taṁ sanuhi ||
8.81.9a sadyojuvaste vājā asmabhyaṁ viśvaścandrāḥ |
8.81.9c vaśaiśca makṣū jarante ||
8.82.1a ā pra drava parāvato'rvāvataśca vṛtrahan |
8.82.1c madhvaḥ prati prabharmaṇi ||
8.82.2a tīvrāḥ somāsa ā gahi sutāso mādayiṣṇavaḥ |
8.82.2c pibā dadhṛgyathociṣe ||
8.82.3a iṣā mandasvādu te'raṁ varāya manyave |
8.82.3c bhuvatta indra śaṁ hṛde ||
8.82.4a ā tvaśatravā gahi nyukthāni ca hūyase |
8.82.4c upame rocane divaḥ ||
8.82.5a tubhyāyamadribhiḥ suto gobhiḥ śrīto madāya kam |
8.82.5c pra soma indra hūyate ||
8.82.6a indra śrudhi su me havamasme sutasya gomataḥ |
8.82.6c vi pītiṁ tṛptimaśnuhi ||
8.82.7a ya indra camaseṣvā somaścamūṣu te sutaḥ |
8.82.7c pibedasya tvamīśiṣe ||
8.82.8a yo apsu candramā iva somaścamūṣu dadṛśe |
8.82.8c pibedasya tvamīśiṣe ||
8.82.9a yaṁ te śyenaḥ padābharattiro rajāṁsyaspṛtam |
8.82.9c pibedasya tvamīśiṣe ||
8.83.1a devānāmidavo mahattadā vṛṇīmahe vayam |
8.83.1c vṛṣṇāmasmabhyamūtaye ||
8.83.2a te naḥ santu yujaḥ sadā varuṇo mitro aryamā |
8.83.2c vṛdhāsaśca pracetasaḥ ||
8.83.3a ati no viṣpitā puru naubhirapo na parṣatha |
8.83.3c yūyamṛtasya rathyaḥ ||
8.83.4a vāmaṁ no astvaryamanvāmaṁ varuṇa śaṁsyam |
8.83.4c vāmaṁ hyāvṛṇīmahe ||
8.83.5a vāmasya hi pracetasa īśānāśo riśādasaḥ |
8.83.5c nemādityā aghasya yat ||
8.83.6a vayamidvaḥ sudānavaḥ kṣiyanto yānto adhvannā |
8.83.6c devā vṛdhāya hūmahe ||
8.83.7a adhi na indraiṣāṁ viṣṇo sajātyānām |
8.83.7c itā maruto aśvinā ||
8.83.8a pra bhrātṛtvaṁ sudānavo'dha dvitā samānyā |
8.83.8c māturgarbhe bharāmahe ||
8.83.9a yūyaṁ hi ṣṭhā sudānava indrajyeṣṭhā abhidyavaḥ |
8.83.9c adhā cidva uta bruve ||
8.84.1a preṣṭhaṁ vo atithiṁ stuṣe mitramiva priyam |
8.84.1c agniṁ rathaṁ na vedyam ||
8.84.2a kavimiva pracetasaṁ yaṁ devāso adha dvitā |
8.84.2c ni martyeṣvādadhuḥ ||
8.84.3a tvaṁ yaviṣṭha dāśuṣo nṝm̐ḥ pāhi śṛṇudhī giraḥ |
8.84.3c rakṣā tokamuta tmanā ||
8.84.4a kayā te agne aṅgira ūrjo napādupastutim |
8.84.4c varāya deva manyave ||
8.84.5a dāśema kasya manasā yajñasya sahaso yaho |
8.84.5c kadu voca idaṁ namaḥ ||
8.84.6a adhā tvaṁ hi naskaro viśvā asmabhyaṁ sukṣitīḥ |
8.84.6c vājadraviṇaso giraḥ ||
8.84.7a kasya nūnaṁ parīṇaso dhiyo jinvasi daṁpate |
8.84.7c goṣātā yasya te giraḥ ||
8.84.8a taṁ marjayanta sukratuṁ puroyāvānamājiṣu |
8.84.8c sveṣu kṣayeṣu vājinam ||
8.84.9a kṣeti kṣemebhiḥ sādhubhirnakiryaṁ ghnanti hanti yaḥ |
8.84.9c agne suvīra edhate ||
8.85.1a ā me havaṁ nāsatyāśvinā gacchataṁ yuvam |
8.85.1c madhvaḥ somasya pītaye ||
8.85.2a imaṁ me stomamaśvinemaṁ me śṛṇutaṁ havam |
8.85.2c madhvaḥ somasya pītaye ||
8.85.3a ayaṁ vāṁ kṛṣṇo aśvinā havate vājinīvasū |
8.85.3c madhvaḥ somasya pītaye ||
8.85.4a śṛṇutaṁ jariturhavaṁ kṛṣṇasya stuvato narā |
8.85.4c madhvaḥ somasya pītaye ||
8.85.5a chardiryantamadābhyaṁ viprāya stuvate narā |
8.85.5c madhvaḥ somasya pītaye ||
8.85.6a gacchataṁ dāśuṣo gṛhamitthā stuvato aśvinā |
8.85.6c madhvaḥ somasya pītaye ||
8.85.7a yuñjāthāṁ rāsabhaṁ rathe vīḍvaṅge vṛṣaṇvasū |
8.85.7c madhvaḥ somasya pītaye ||
8.85.8a trivandhureṇa trivṛtā rathenā yātamaśvinā |
8.85.8c madhvaḥ somasya pītaye ||
8.85.9a nū me giro nāsatyāśvinā prāvataṁ yuvam |
8.85.9c madhvaḥ somasya pītaye ||
8.86.1a ubhā hi dasrā bhiṣajā mayobhuvobhā dakṣasya vacaso babhūvathuḥ |
8.86.1c tā vāṁ viśvako havate tanūkṛthe mā no vi yauṣṭaṁ sakhyā mumocatam ||
8.86.2a kathā nūnaṁ vāṁ vimanā upa stavadyuvaṁ dhiyaṁ dadathurvasyaïṣṭaye |
8.86.2c tā vāṁ viśvako havate tanūkṛthe mā no vi yauṣṭaṁ sakhyā mumocatam ||
8.86.3a yuvaṁ hi ṣmā purubhujemamedhatuṁ viṣṇāpve dadathurvasyaïṣṭaye |
8.86.3c tā vāṁ viśvako havate tanūkṛthe mā no vi yauṣṭaṁ sakhyā mumocatam ||
8.86.4a uta tyaṁ vīraṁ dhanasāmṛjīṣiṇaṁ dūre citsantamavase havāmahe |
8.86.4c yasya svādiṣṭhā sumatiḥ pituryathā mā no vi yauṣṭaṁ sakhyā mumocatam ||
8.86.5a ṛtena devaḥ savitā śamāyata ṛtasya śṛṅgamurviyā vi paprathe |
8.86.5c ṛtaṁ sāsāha mahi citpṛtanyato mā no vi yauṣṭaṁ sakhyā mumocatam ||
8.87.1a dyumnī vāṁ stomo aśvinā krivirna seka ā gatam |
8.87.1c madhvaḥ sutasya sa divi priyo narā pātaṁ gaurāviveriṇe ||
8.87.2a pibataṁ gharmaṁ madhumantamaśvinā barhiḥ sīdataṁ narā |
8.87.2c tā mandasānā manuṣo duroṇa ā ni pātaṁ vedasā vayaḥ ||
8.87.3a ā vāṁ viśvābhirūtibhiḥ priyamedhā ahūṣata |
8.87.3c tā vartiryātamupa vṛktabarhiṣo juṣṭaṁ yajñaṁ diviṣṭiṣu ||
8.87.4a pibataṁ somaṁ madhumantamaśvinā barhiḥ sīdataṁ sumat |
8.87.4c tā vāvṛdhānā upa suṣṭutiṁ divo gantaṁ gaurāviveriṇam ||
8.87.5a ā nūnaṁ yātamaśvināśvebhiḥ pruṣitapsubhiḥ |
8.87.5c dasrā hiraṇyavartanī śubhaspatī pātaṁ somamṛtāvṛdhā ||
8.87.6a vayaṁ hi vāṁ havāmahe vipanyavo viprāso vājasātaye |
8.87.6c tā valgū dasrā purudaṁsasā dhiyāśvinā śruṣṭyā gatam ||
8.88.1a taṁ vo dasmamṛtīṣahaṁ vasormandānamandhasaḥ |
8.88.1c abhi vatsaṁ na svasareṣu dhenava indraṁ gīrbhirnavāmahe ||
8.88.2a dyukṣaṁ sudānuṁ taviṣībhirāvṛtaṁ giriṁ na purubhojasam |
8.88.2c kṣumantaṁ vājaṁ śatinaṁ sahasriṇaṁ makṣū gomantamīmahe ||
8.88.3a na tvā bṛhanto adrayo varanta indra vīḻavaḥ |
8.88.3c yadditsasi stuvate māvate vasu nakiṣṭadā mināti te ||
8.88.4a yoddhāsi kratvā śavasota daṁsanā viśvā jātābhi majmanā |
8.88.4c ā tvāyamarka ūtaye vavartati yaṁ gotamā ajījanan ||
8.88.5a pra hi ririkṣa ojasā divo antebhyaspari |
8.88.5c na tvā vivyāca raja indra pārthivamanu svadhāṁ vavakṣitha ||
8.88.6a nakiḥ pariṣṭirmaghavanmaghasya te yaddāśuṣe daśasyasi |
8.88.6c asmākaṁ bodhyucathasya coditā maṁhiṣṭho vājasātaye ||
8.89.1a bṛhadindrāya gāyata maruto vṛtrahaṁtamam |
8.89.1c yena jyotirajanayannṛtāvṛdho devaṁ devāya jāgṛvi ||
8.89.2a apādhamadabhiśastīraśastihāthendro dyumnyābhavat |
8.89.2c devāsta indra sakhyāya yemire bṛhadbhāno marudgaṇa ||
8.89.3a pra va indrāya bṛhate maruto brahmārcata |
8.89.3c vṛtraṁ hanati vṛtrahā śatakraturvajreṇa śataparvaṇā ||
8.89.4a abhi pra bhara dhṛṣatā dhṛṣanmanaḥ śravaścitte asadbṛhat |
8.89.4c arṣantvāpo javasā vi mātaro hano vṛtraṁ jayā svaḥ ||
8.89.5a yajjāyathā apūrvya maghavanvṛtrahatyāya |
8.89.5c tatpṛthivīmaprathayastadastabhnā uta dyām ||
8.89.6a tatte yajño ajāyata tadarka uta haskṛtiḥ |
8.89.6c tadviśvamabhibhūrasi yajjātaṁ yacca jantvam ||
8.89.7a āmāsu pakvamairaya ā sūryaṁ rohayo divi |
8.89.7c gharmaṁ na sāmantapatā suvṛktibhirjuṣṭaṁ girvaṇase bṛhat ||
8.90.1a ā no viśvāsu havya indraḥ samatsu bhūṣatu |
8.90.1c upa brahmāṇi savanāni vṛtrahā paramajyā ṛcīṣamaḥ ||
8.90.2a tvaṁ dātā prathamo rādhasāmasyasi satya īśānakṛt |
8.90.2c tuvidyumnasya yujyā vṛṇīmahe putrasya śavaso mahaḥ ||
8.90.3a brahmā ta indra girvaṇaḥ kriyante anatidbhutā |
8.90.3c imā juṣasva haryaśva yojanendra yā te amanmahi ||
8.90.4a tvaṁ hi satyo maghavannanānato vṛtrā bhūri nyṛñjase |
8.90.4c sa tvaṁ śaviṣṭha vajrahasta dāśuṣe'rvāñcaṁ rayimā kṛdhi ||
8.90.5a tvamindra yaśā asyṛjīṣī śavasaspate |
8.90.5c tvaṁ vṛtrāṇi haṁsyapratīnyeka idanuttā carṣaṇīdhṛtā ||
8.90.6a tamu tvā nūnamasura pracetasaṁ rādho bhāgamivemahe |
8.90.6c mahīva kṛttiḥ śaraṇā ta indra pra te sumnā no aśnavan ||
8.91.1a kanyā vāravāyatī somamapi srutāvidat |
8.91.1c astaṁ bharantyabravīdindrāya sunavai tvā śakrāya sunavai tvā ||
8.91.2a asau ya eṣi vīrako gṛhaṁgṛhaṁ vicākaśat |
8.91.2c imaṁ jambhasutaṁ piba dhānāvantaṁ karambhiṇamapūpavantamukthinam ||
8.91.3a ā cana tvā cikitsāmo'dhi cana tvā nemasi |
8.91.3c śanairiva śanakairivendrāyendo pari srava ||
8.91.4a kuvicchakatkuvitkaratkuvinno vasyasaskarat |
8.91.4c kuvitpatidviṣo yatīrindreṇa saṁgamāmahai ||
8.91.5a imāni trīṇi viṣṭapā tānīndra vi rohaya |
8.91.5c śirastatasyorvarāmādidaṁ ma upodare ||
8.91.6a asau ca yā na urvarādimāṁ tanvaṁ mama |
8.91.6c atho tatasya yacchiraḥ sarvā tā romaśā kṛdhi ||
8.91.7a khe rathasya khe'nasaḥ khe yugasya śatakrato |
8.91.7c apālāmindra triṣpūtvyakṛṇoḥ sūryatvacam ||
8.92.1a pāntamā vo andhasa indramabhi pra gāyata |
8.92.1c viśvāsāhaṁ śatakratuṁ maṁhiṣṭhaṁ carṣaṇīnām ||
8.92.2a puruhūtaṁ puruṣṭutaṁ gāthānyaṁ sanaśrutam |
8.92.2c indra iti bravītana ||
8.92.3a indra inno mahānāṁ dātā vājānāṁ nṛtuḥ |
8.92.3c mahām̐ abhijñvā yamat ||
8.92.4a apādu śipryandhasaḥ sudakṣasya prahoṣiṇaḥ |
8.92.4c indorindro yavāśiraḥ ||
8.92.5a tamvabhi prārcatendraṁ somasya pītaye |
8.92.5c tadiddhyasya vardhanam ||
8.92.6a asya pītvā madānāṁ devo devasyaujasā |
8.92.6c viśvābhi bhuvanā bhuvat ||
8.92.7a tyamu vaḥ satrāsāhaṁ viśvāsu gīrṣvāyatam |
8.92.7c ā cyāvayasyūtaye ||
8.92.8a yudhmaṁ santamanarvāṇaṁ somapāmanapacyutam |
8.92.8c naramavāryakratum ||
8.92.9a śikṣā ṇa indra rāya ā puru vidvām̐ ṛcīṣama |
8.92.9c avā naḥ pārye dhane ||
8.92.10a ataścidindra ṇa upā yāhi śatavājayā |
8.92.10c iṣā sahasravājayā ||
8.92.11a ayāma dhīvato dhiyo'rvadbhiḥ śakra godare |
8.92.11c jayema pṛtsu vajrivaḥ ||
8.92.12a vayamu tvā śatakrato gāvo na yavaseṣvā |
8.92.12c uktheṣu raṇayāmasi ||
8.92.13a viśvā hi martyatvanānukāmā śatakrato |
8.92.13c aganma vajrinnāśasaḥ ||
8.92.14a tve su putra śavaso'vṛtrankāmakātayaḥ |
8.92.14c na tvāmindrāti ricyate ||
8.92.15a sa no vṛṣantsaniṣṭhayā saṁ ghorayā dravitnvā |
8.92.15c dhiyāviḍḍhi puraṁdhyā ||
8.92.16a yaste nūnaṁ śatakratavindra dyumnitamo madaḥ |
8.92.16c tena nūnaṁ made madeḥ ||
8.92.17a yaste citraśravastamo ya indra vṛtrahantamaḥ |
8.92.17c ya ojodātamo madaḥ ||
8.92.18a vidmā hi yaste adrivastvādattaḥ satya somapāḥ |
8.92.18c viśvāsu dasma kṛṣṭiṣu ||
8.92.19a indrāya madvane sutaṁ pari ṣṭobhantu no giraḥ |
8.92.19c arkamarcantu kāravaḥ ||
8.92.20a yasminviśvā adhi śriyo raṇanti sapta saṁsadaḥ |
8.92.20c indraṁ sute havāmahe ||
8.92.21a trikadrukeṣu cetanaṁ devāso yajñamatnata |
8.92.21c tamidvardhantu no giraḥ ||
8.92.22a ā tvā viśantvindavaḥ samudramiva sindhavaḥ |
8.92.22c na tvāmindrāti ricyate ||
8.92.23a vivyaktha mahinā vṛṣanbhakṣaṁ somasya jāgṛve |
8.92.23c ya indra jaṭhareṣu te ||
8.92.24a araṁ ta indra kukṣaye somo bhavatu vṛtrahan |
8.92.24c araṁ dhāmabhya indavaḥ ||
8.92.25a aramaśvāya gāyati śrutakakṣo araṁ gave |
8.92.25c aramindrasya dhāmne ||
8.92.26a araṁ hi ṣma suteṣu ṇaḥ someṣvindra bhūṣasi |
8.92.26c araṁ te śakra dāvane ||
8.92.27a parākāttāccidadrivastvāṁ nakṣanta no giraḥ |
8.92.27c araṁ gamāma te vayam ||
8.92.28a evā hyasi vīrayurevā śūra uta sthiraḥ |
8.92.28c evā te rādhyaṁ manaḥ ||
8.92.29a evā rātistuvīmagha viśvebhirdhāyi dhātṛbhiḥ |
8.92.29c adhā cidindra me sacā ||
8.92.30a mo ṣu brahmeva tandrayurbhuvo vājānāṁ pate |
8.92.30c matsvā sutasya gomataḥ ||
8.92.31a mā na indrābhyādiśaḥ sūro aktuṣvā yaman |
8.92.31c tvā yujā vanema tat ||
8.92.32a tvayedindra yujā vayaṁ prati bruvīmahi spṛdhaḥ |
8.92.32c tvamasmākaṁ tava smasi ||
8.92.33a tvāmiddhi tvāyavo'nunonuvataścarān |
8.92.33c sakhāya indra kāravaḥ ||
8.93.1a udghedabhi śrutāmaghaṁ vṛṣabhaṁ naryāpasam |
8.93.1c astārameṣi sūrya ||
8.93.2a nava yo navatiṁ puro bibheda bāhvojasā |
8.93.2c ahiṁ ca vṛtrahāvadhīt ||
8.93.3a sa na indraḥ śivaḥ sakhāśvāvadgomadyavamat |
8.93.3c urudhāreva dohate ||
8.93.4a yadadya kacca vṛtrahannudagā abhi sūrya |
8.93.4c sarvaṁ tadindra te vaśe ||
8.93.5a yadvā pravṛddha satpate na marā iti manyase |
8.93.5c uto tatsatyamittava ||
8.93.6a ye somāsaḥ parāvati ye arvāvati sunvire |
8.93.6c sarvām̐stām̐ indra gacchasi ||
8.93.7a tamindraṁ vājayāmasi mahe vṛtrāya hantave |
8.93.7c sa vṛṣā vṛṣabho bhuvat ||
8.93.8a indraḥ sa dāmane kṛta ojiṣṭhaḥ sa made hitaḥ |
8.93.8c dyumnī ślokī sa somyaḥ ||
8.93.9a girā vajro na saṁbhṛtaḥ sabalo anapacyutaḥ |
8.93.9c vavakṣa ṛṣvo astṛtaḥ ||
8.93.10a durge cinnaḥ sugaṁ kṛdhi gṛṇāna indra girvaṇaḥ |
8.93.10c tvaṁ ca maghavanvaśaḥ ||
8.93.11a yasya te nū cidādiśaṁ na minanti svarājyam |
8.93.11c na devo nādhrigurjanaḥ ||
8.93.12a adhā te apratiṣkutaṁ devī śuṣmaṁ saparyataḥ |
8.93.12c ubhe suśipra rodasī ||
8.93.13a tvametadadhārayaḥ kṛṣṇāsu rohiṇīṣu ca |
8.93.13c paruṣṇīṣu ruśatpayaḥ ||
8.93.14a vi yadaheradha tviṣo viśve devāso akramuḥ |
8.93.14c vidanmṛgasya tām̐ amaḥ ||
8.93.15a ādu me nivaro bhuvadvṛtrahādiṣṭa pauṁsyam |
8.93.15c ajātaśatrurastṛtaḥ ||
8.93.16a śrutaṁ vo vṛtrahantamaṁ pra śardhaṁ carṣaṇīnām |
8.93.16c ā śuṣe rādhase mahe ||
8.93.17a ayā dhiyā ca gavyayā puruṇāmanpuruṣṭuta |
8.93.17c yatsomesoma ābhavaḥ ||
8.93.18a bodhinmanā idastu no vṛtrahā bhūryāsutiḥ |
8.93.18c śṛṇotu śakra āśiṣam ||
8.93.19a kayā tvaṁ na ūtyābhi pra mandase vṛṣan |
8.93.19c kayā stotṛbhya ā bhara ||
8.93.20a kasya vṛṣā sute sacā niyutvānvṛṣabho raṇat |
8.93.20c vṛtrahā somapītaye ||
8.93.21a abhī ṣu ṇastvaṁ rayiṁ mandasānaḥ sahasriṇam |
8.93.21c prayantā bodhi dāśuṣe ||
8.93.22a patnīvantaḥ sutā ima uśanto yanti vītaye |
8.93.22c apāṁ jagmirnicumpuṇaḥ ||
8.93.23a iṣṭā hotrā asṛkṣatendraṁ vṛdhāso adhvare |
8.93.23c acchāvabhṛthamojasā ||
8.93.24a iha tyā sadhamādyā harī hiraṇyakeśyā |
8.93.24c voḻhāmabhi prayo hitam ||
8.93.25a tubhyaṁ somāḥ sutā ime stīrṇaṁ barhirvibhāvaso |
8.93.25c stotṛbhya indramā vaha ||
8.93.26a ā te dakṣaṁ vi rocanā dadhadratnā vi dāśuṣe |
8.93.26c stotṛbhya indramarcata ||
8.93.27a ā te dadhāmīndriyamukthā viśvā śatakrato |
8.93.27c stotṛbhya indra mṛḻaya ||
8.93.28a bhadraṁbhadraṁ na ā bhareṣamūrjaṁ śatakrato |
8.93.28c yadindra mṛḻayāsi naḥ ||
8.93.29a sa no viśvānyā bhara suvitāni śatakrato |
8.93.29c yadindra mṛḻayāsi naḥ ||
8.93.30a tvāmidvṛtrahantama sutāvanto havāmahe |
8.93.30c yadindra mṛḻayāsi naḥ ||
8.93.31a upa no haribhiḥ sutaṁ yāhi madānāṁ pate |
8.93.31c upa no haribhiḥ sutam ||
8.93.32a dvitā yo vṛtrahantamo vida indraḥ śatakratuḥ |
8.93.32c upa no haribhiḥ sutam ||
8.93.33a tvaṁ hi vṛtrahanneṣāṁ pātā somānāmasi |
8.93.33c upa no haribhiḥ sutam ||
8.93.34a indra iṣe dadātu na ṛbhukṣaṇamṛbhuṁ rayim |
8.93.34c vājī dadātu vājinam ||
8.94.1a gaurdhayati marutāṁ śravasyurmātā maghonām |
8.94.1c yuktā vahnī rathānām ||
8.94.2a yasyā devā upasthe vratā viśve dhārayante |
8.94.2c sūryāmāsā dṛśe kam ||
8.94.3a tatsu no viśve arya ā sadā gṛṇanti kāravaḥ |
8.94.3c marutaḥ somapītaye ||
8.94.4a asti somo ayaṁ sutaḥ pibantyasya marutaḥ |
8.94.4c uta svarājo aśvinā ||
8.94.5a pibanti mitro aryamā tanā pūtasya varuṇaḥ |
8.94.5c triṣadhasthasya jāvataḥ ||
8.94.6a uto nvasya joṣamām̐ indraḥ sutasya gomataḥ |
8.94.6c prātarhoteva matsati ||
8.94.7a kadatviṣanta sūrayastira āpa iva sridhaḥ |
8.94.7c arṣanti pūtadakṣasaḥ ||
8.94.8a kadvo adya mahānāṁ devānāmavo vṛṇe |
8.94.8c tmanā ca dasmavarcasām ||
8.94.9a ā ye viśvā pārthivāni paprathanrocanā divaḥ |
8.94.9c marutaḥ somapītaye ||
8.94.10a tyānnu pūtadakṣaso divo vo maruto huve |
8.94.10c asya somasya pītaye ||
8.94.11a tyānnu ye vi rodasī tastabhurmaruto huve |
8.94.11c asya somasya pītaye ||
8.94.12a tyaṁ nu mārutaṁ gaṇaṁ giriṣṭhāṁ vṛṣaṇaṁ huve |
8.94.12c asya somasya pītaye ||
8.95.1a ā tvā giro rathīrivāsthuḥ suteṣu girvaṇaḥ |
8.95.1c abhi tvā samanūṣatendra vatsaṁ na mātaraḥ ||
8.95.2a ā tvā śukrā acucyavuḥ sutāsa indra girvaṇaḥ |
8.95.2c pibā tvasyāndhasa indra viśvāsu te hitam ||
8.95.3a pibā somaṁ madāya kamindra śyenābhṛtaṁ sutam |
8.95.3c tvaṁ hi śaśvatīnāṁ patī rājā viśāmasi ||
8.95.4a śrudhī havaṁ tiraścyā indra yastvā saparyati |
8.95.4c suvīryasya gomato rāyaspūrdhi mahām̐ asi ||
8.95.5a indra yaste navīyasīṁ giraṁ mandrāmajījanat |
8.95.5c cikitvinmanasaṁ dhiyaṁ pratnāmṛtasya pipyuṣīm ||
8.95.6a tamu ṣṭavāma yaṁ gira indramukthāni vāvṛdhuḥ |
8.95.6c purūṇyasya pauṁsyā siṣāsanto vanāmahe ||
8.95.7a eto nvindraṁ stavāma śuddhaṁ śuddhena sāmnā |
8.95.7c śuddhairukthairvāvṛdhvāṁsaṁ śuddha āśīrvānmamattu ||
8.95.8a indra śuddho na ā gahi śuddhaḥ śuddhābhirūtibhiḥ |
8.95.8c śuddho rayiṁ ni dhāraya śuddho mamaddhi somyaḥ ||
8.95.9a indra śuddho hi no rayiṁ śuddho ratnāni dāśuṣe |
8.95.9c śuddho vṛtrāṇi jighnase śuddho vājaṁ siṣāsasi ||
8.96.1a asmā uṣāsa ātiranta yāmamindrāya naktamūrmyāḥ suvācaḥ |
8.96.1c asmā āpo mātaraḥ sapta tasthurnṛbhyastarāya sindhavaḥ supārāḥ ||
8.96.2a atividdhā vithureṇā cidastrā triḥ sapta sānu saṁhitā girīṇām |
8.96.2c na taddevo na martyastuturyādyāni pravṛddho vṛṣabhaścakāra ||
8.96.3a indrasya vajra āyaso nimiśla indrasya bāhvorbhūyiṣṭhamojaḥ |
8.96.3c śīrṣannindrasya kratavo nireka āsanneṣanta śrutyā upāke ||
8.96.4a manye tvā yajñiyaṁ yajñiyānāṁ manye tvā cyavanamacyutānām |
8.96.4c manye tvā satvanāmindra ketuṁ manye tvā vṛṣabhaṁ carṣaṇīnām ||
8.96.5a ā yadvajraṁ bāhvorindra dhatse madacyutamahaye hantavā u |
8.96.5c pra parvatā anavanta pra gāvaḥ pra brahmāṇo abhinakṣanta indram ||
8.96.6a tamu ṣṭavāma ya imā jajāna viśvā jātānyavarāṇyasmāt |
8.96.6c indreṇa mitraṁ didhiṣema gīrbhirupo namobhirvṛṣabhaṁ viśema ||
8.96.7a vṛtrasya tvā śvasathādīṣamāṇā viśve devā ajahurye sakhāyaḥ |
8.96.7c marudbhirindra sakhyaṁ te astvathemā viśvāḥ pṛtanā jayāsi ||
8.96.8a triḥ ṣaṣṭistvā maruto vāvṛdhānā usrā iva rāśayo yajñiyāsaḥ |
8.96.8c upa tvemaḥ kṛdhi no bhāgadheyaṁ śuṣmaṁ ta enā haviṣā vidhema ||
8.96.9a tigmamāyudhaṁ marutāmanīkaṁ kasta indra prati vajraṁ dadharṣa |
8.96.9c anāyudhāso asurā adevāścakreṇa tām̐ apa vapa ṛjīṣin ||
8.96.10a maha ugrāya tavase suvṛktiṁ preraya śivatamāya paśvaḥ |
8.96.10c girvāhase gira indrāya pūrvīrdhehi tanve kuvidaṅga vedat ||
8.96.11a ukthavāhase vibhve manīṣāṁ druṇā na pāramīrayā nadīnām |
8.96.11c ni spṛśa dhiyā tanvi śrutasya juṣṭatarasya kuvidaṅga vedat ||
8.96.12a tadviviḍḍhi yatta indro jujoṣatstuhi suṣṭutiṁ namasā vivāsa |
8.96.12c upa bhūṣa jaritarmā ruvaṇyaḥ śrāvayā vācaṁ kuvidaṅga vedat ||
8.96.13a ava drapso aṁśumatīmatiṣṭhadiyānaḥ kṛṣṇo daśabhiḥ sahasraiḥ |
8.96.13c āvattamindraḥ śacyā dhamantamapa snehitīrnṛmaṇā adhatta ||
8.96.14a drapsamapaśyaṁ viṣuṇe carantamupahvare nadyo aṁśumatyāḥ |
8.96.14c nabho na kṛṣṇamavatasthivāṁsamiṣyāmi vo vṛṣaṇo yudhyatājau ||
8.96.15a adha drapso aṁśumatyā upasthe'dhārayattanvaṁ titviṣāṇaḥ |
8.96.15c viśo adevīrabhyācarantīrbṛhaspatinā yujendraḥ sasāhe ||
8.96.16a tvaṁ ha tyatsaptabhyo jāyamāno'śatrubhyo abhavaḥ śatrurindra |
8.96.16c gūḻhe dyāvāpṛthivī anvavindo vibhumadbhyo bhuvanebhyo raṇaṁ dhāḥ ||
8.96.17a tvaṁ ha tyadapratimānamojo vajreṇa vajrindhṛṣito jaghantha |
8.96.17c tvaṁ śuṣṇasyāvātiro vadhatraistvaṁ gā indra śacyedavindaḥ ||
8.96.18a tvaṁ ha tyadvṛṣabha carṣaṇīnāṁ ghano vṛtrāṇāṁ taviṣo babhūtha |
8.96.18c tvaṁ sindhūm̐rasṛjastastabhānāntvamapo ajayo dāsapatnīḥ ||
8.96.19a sa sukratū raṇitā yaḥ suteṣvanuttamanyuryo aheva revān |
8.96.19c ya eka innaryapāṁsi kartā sa vṛtrahā pratīdanyamāhuḥ ||
8.96.20a sa vṛtrahendraścarṣaṇīdhṛttaṁ suṣṭutyā havyaṁ huvema |
8.96.20c sa prāvitā maghavā no'dhivaktā sa vājasya śravasyasya dātā ||
8.96.21a sa vṛtrahendra ṛbhukṣāḥ sadyo jajñāno havyo babhūva |
8.96.21c kṛṇvannapāṁsi naryā purūṇi somo na pīto havyaḥ sakhibhyaḥ ||
8.97.1a yā indra bhuja ābharaḥ svarvām̐ asurebhyaḥ |
8.97.1c stotāraminmaghavannasya vardhaya ye ca tve vṛktabarhiṣaḥ ||
8.97.2a yamindra dadhiṣe tvamaśvaṁ gāṁ bhāgamavyayam |
8.97.2c yajamāne sunvati dakṣiṇāvati tasmintaṁ dhehi mā paṇau ||
8.97.3a ya indra sastyavrato'nuṣvāpamadevayuḥ |
8.97.3c svaiḥ ṣa evairmumuratpoṣyaṁ rayiṁ sanutardhehi taṁ tataḥ ||
8.97.4a yacchakrāsi parāvati yadarvāvati vṛtrahan |
8.97.4c atastvā gīrbhirdyugadindra keśibhiḥ sutāvām̐ ā vivāsati ||
8.97.5a yadvāsi rocane divaḥ samudrasyādhi viṣṭapi |
8.97.5c yatpārthive sadane vṛtrahantama yadantarikṣa ā gahi ||
8.97.6a sa naḥ someṣu somapāḥ suteṣu śavasaspate |
8.97.6c mādayasva rādhasā sūnṛtāvatendra rāyā parīṇasā ||
8.97.7a mā na indra parā vṛṇagbhavā naḥ sadhamādyaḥ |
8.97.7c tvaṁ na ūtī tvaminna āpyaṁ mā na indra parā vṛṇak ||
8.97.8a asme indra sacā sute ni ṣadā pītaye madhu |
8.97.8c kṛdhī jaritre maghavannavo mahadasme indra sacā sute ||
8.97.9a na tvā devāsa āśata na martyāso adrivaḥ |
8.97.9c viśvā jātāni śavasābhibhūrasi na tvā devāsa āśata ||
8.97.10a viśvāḥ pṛtanā abhibhūtaraṁ naraṁ sajūstatakṣurindraṁ jajanuśca rājase |
8.97.10c kratvā variṣṭhaṁ vara āmurimutogramojiṣṭhaṁ tavasaṁ tarasvinam ||
8.97.11a samīṁ rebhāso asvarannindraṁ somasya pītaye |
8.97.11c svarpatiṁ yadīṁ vṛdhe dhṛtavrato hyojasā samūtibhiḥ ||
8.97.12a nemiṁ namanti cakṣasā meṣaṁ viprā abhisvarā |
8.97.12c sudītayo vo adruho'pi karṇe tarasvinaḥ samṛkvabhiḥ ||
8.97.13a tamindraṁ johavīmi maghavānamugraṁ satrā dadhānamapratiṣkutaṁ śavāṁsi |
8.97.13c maṁhiṣṭho gīrbhirā ca yajñiyo vavartadrāye no viśvā supathā kṛṇotu vajrī ||
8.97.14a tvaṁ pura indra cikidenā vyojasā śaviṣṭha śakra nāśayadhyai |
8.97.14c tvadviśvāni bhuvanāni vajrindyāvā rejete pṛthivī ca bhīṣā ||
8.97.15a tanma ṛtamindra śūra citra pātvapo na vajrinduritāti parṣi bhūri |
8.97.15c kadā na indra rāya ā daśasyerviśvapsnyasya spṛhayāyyasya rājan ||
8.98.1a indrāya sāma gāyata viprāya bṛhate bṛhat |
8.98.1c dharmakṛte vipaścite panasyave ||
8.98.2a tvamindrābhibhūrasi tvaṁ sūryamarocayaḥ |
8.98.2c viśvakarmā viśvadevo mahām̐ asi ||
8.98.3a vibhrājañjyotiṣā svaragaccho rocanaṁ divaḥ |
8.98.3c devāsta indra sakhyāya yemire ||
8.98.4a endra no gadhi priyaḥ satrājidagohyaḥ |
8.98.4c girirna viśvataspṛthuḥ patirdivaḥ ||
8.98.5a abhi hi satya somapā ubhe babhūtha rodasī |
8.98.5c indrāsi sunvato vṛdhaḥ patirdivaḥ ||
8.98.6a tvaṁ hi śaśvatīnāmindra dartā purāmasi |
8.98.6c hantā dasyormanorvṛdhaḥ patirdivaḥ ||
8.98.7a adhā hīndra girvaṇa upa tvā kāmānmahaḥ sasṛjmahe |
8.98.7c udeva yanta udabhiḥ ||
8.98.8a vārṇa tvā yavyābhirvardhanti śūra brahmāṇi |
8.98.8c vāvṛdhvāṁsaṁ cidadrivo divedive ||
8.98.9a yuñjanti harī iṣirasya gāthayorau ratha uruyuge |
8.98.9c indravāhā vacoyujā ||
8.98.10a tvaṁ na indrā bharam̐ ojo nṛmṇaṁ śatakrato vicarṣaṇe |
8.98.10c ā vīraṁ pṛtanāṣaham ||
8.98.11a tvaṁ hi naḥ pitā vaso tvaṁ mātā śatakrato babhūvitha |
8.98.11c adhā te sumnamīmahe ||
8.98.12a tvāṁ śuṣminpuruhūta vājayantamupa bruve śatakrato |
8.98.12c sa no rāsva suvīryam ||
8.99.1a tvāmidā hyo naro'pīpyanvajrinbhūrṇayaḥ |
8.99.1c sa indra stomavāhasāmiha śrudhyupa svasaramā gahi ||
8.99.2a matsvā suśipra harivastadīmahe tve ā bhūṣanti vedhasaḥ |
8.99.2c tava śravāṁsyupamānyukthyā suteṣvindra girvaṇaḥ ||
8.99.3a śrāyanta iva sūryaṁ viśvedindrasya bhakṣata |
8.99.3c vasūni jāte janamāna ojasā prati bhāgaṁ na dīdhima ||
8.99.4a anarśarātiṁ vasudāmupa stuhi bhadrā indrasya rātayaḥ |
8.99.4c so asya kāmaṁ vidhato na roṣati mano dānāya codayan ||
8.99.5a tvamindra pratūrtiṣvabhi viśvā asi spṛdhaḥ |
8.99.5c aśastihā janitā viśvatūrasi tvaṁ tūrya taruṣyataḥ ||
8.99.6a anu te śuṣmaṁ turayantamīyatuḥ kṣoṇī śiśuṁ na mātarā |
8.99.6c viśvāste spṛdhaḥ śnathayanta manyave vṛtraṁ yadindra tūrvasi ||
8.99.7a ita ūtī vo ajaraṁ prahetāramaprahitam |
8.99.7c āśuṁ jetāraṁ hetāraṁ rathītamamatūrtaṁ tugryāvṛdham ||
8.99.8a iṣkartāramaniṣkṛtaṁ sahaskṛtaṁ śatamūtiṁ śatakratum |
8.99.8c samānamindramavase havāmahe vasavānaṁ vasūjuvam ||
8.100.1a ayaṁ ta emi tanvā purastādviśve devā abhi mā yanti paścāt |
8.100.1c yadā mahyaṁ dīdharo bhāgamindrādinmayā kṛṇavo vīryāṇi ||
8.100.2a dadhāmi te madhuno bhakṣamagre hitaste bhāgaḥ suto astu somaḥ |
8.100.2c asaśca tvaṁ dakṣiṇataḥ sakhā me'dhā vṛtrāṇi jaṅghanāva bhūri ||
8.100.3a pra su stomaṁ bharata vājayanta indrāya satyaṁ yadi satyamasti |
8.100.3c nendro astīti nema u tva āha ka īṁ dadarśa kamabhi ṣṭavāma ||
8.100.4a ayamasmi jaritaḥ paśya meha viśvā jātānyabhyasmi mahnā |
8.100.4c ṛtasya mā pradiśo vardhayantyādardiro bhuvanā dardarīmi ||
8.100.5a ā yanmā venā aruhannṛtasyam̐ ekamāsīnaṁ haryatasya pṛṣṭhe |
8.100.5c manaścinme hṛda ā pratyavocadacikradañchiśumantaḥ sakhāyaḥ ||
8.100.6a viśvettā te savaneṣu pravācyā yā cakartha maghavannindra sunvate |
8.100.6c pārāvataṁ yatpurusaṁbhṛtaṁ vasvapāvṛṇoḥ śarabhāya ṛṣibandhave ||
8.100.7a pra nūnaṁ dhāvatā pṛthaṅneha yo vo avāvarīt |
8.100.7c ni ṣīṁ vṛtrasya marmaṇi vajramindro apīpatat ||
8.100.8a manojavā ayamāna āyasīmataratpuram |
8.100.8c divaṁ suparṇo gatvāya somaṁ vajriṇa ābharat ||
8.100.9a samudre antaḥ śayata udnā vajro abhīvṛtaḥ |
8.100.9c bharantyasmai saṁyataḥ puraḥprasravaṇā balim ||
8.100.10a yadvāgvadantyavicetanāni rāṣṭrī devānāṁ niṣasāda mandrā |
8.100.10c catasra ūrjaṁ duduhe payāṁsi kva svidasyāḥ paramaṁ jagāma ||
8.100.11a devīṁ vācamajanayanta devāstāṁ viśvarūpāḥ paśavo vadanti |
8.100.11c sā no mandreṣamūrjaṁ duhānā dhenurvāgasmānupa suṣṭutaitu ||
8.100.12a sakhe viṣṇo vitaraṁ vi kramasva dyaurdehi lokaṁ vajrāya viṣkabhe |
8.100.12c hanāva vṛtraṁ riṇacāva sindhūnindrasya yantu prasave visṛṣṭāḥ ||
8.101.1a ṛdhagitthā sa martyaḥ śaśame devatātaye |
8.101.1c yo nūnaṁ mitrāvaruṇāvabhiṣṭaya ācakre havyadātaye ||
8.101.2a varṣiṣṭhakṣatrā urucakṣasā narā rājānā dīrghaśruttamā |
8.101.2c tā bāhutā na daṁsanā ratharyataḥ sākaṁ sūryasya raśmibhiḥ ||
8.101.3a pra yo vāṁ mitrāvaruṇājiro dūto adravat |
8.101.3c ayaḥśīrṣā maderaghuḥ ||
8.101.4a na yaḥ saṁpṛcche na punarhavītave na saṁvādāya ramate |
8.101.4c tasmānno adya samṛteruruṣyataṁ bāhubhyāṁ na uruṣyatam ||
8.101.5a pra mitrāya prāryamṇe sacathyamṛtāvaso |
8.101.5c varūthyaṁ varuṇe chandyaṁ vacaḥ stotraṁ rājasu gāyata ||
8.101.6a te hinvire aruṇaṁ jenyaṁ vasvekaṁ putraṁ tisṝṇām |
8.101.6c te dhāmānyamṛtā martyānāmadabdhā abhi cakṣate ||
8.101.7a ā me vacāṁsyudyatā dyumattamāni kartvā |
8.101.7c ubhā yātaṁ nāsatyā sajoṣasā prati havyāni vītaye ||
8.101.8a rātiṁ yadvāmarakṣasaṁ havāmahe yuvābhyāṁ vājinīvasū |
8.101.8c prācīṁ hotrāṁ pratirantāvitaṁ narā gṛṇānā jamadagninā ||
8.101.9a ā no yajñaṁ divispṛśaṁ vāyo yāhi sumanmabhiḥ |
8.101.9c antaḥ pavitra upari śrīṇāno'yaṁ śukro ayāmi te ||
8.101.10a vetyadhvaryuḥ pathibhī rajiṣṭhaiḥ prati havyāni vītaye |
8.101.10c adhā niyutva ubhayasya naḥ piba śuciṁ somaṁ gavāśiram ||
8.101.11a baṇmahām̐ asi sūrya baḻāditya mahām̐ asi |
8.101.11c mahaste sato mahimā panasyate'ddhā deva mahām̐ asi ||
8.101.12a baṭ sūrya śravasā mahām̐ asi satrā deva mahām̐ asi |
8.101.12c mahnā devānāmasuryaḥ purohito vibhu jyotiradābhyam ||
8.101.13a iyaṁ yā nīcyarkiṇī rūpā rohiṇyā kṛtā |
8.101.13c citreva pratyadarśyāyatyantardaśasu bāhuṣu ||
8.101.14a prajā ha tisro atyāyamīyurnyanyā arkamabhito viviśre |
8.101.14c bṛhaddha tasthau bhuvaneṣvantaḥ pavamāno harita ā viveśa ||
8.101.15a mātā rudrāṇāṁ duhitā vasūnāṁ svasādityānāmamṛtasya nābhiḥ |
8.101.15c pra nu vocaṁ cikituṣe janāya mā gāmanāgāmaditiṁ vadhiṣṭa ||
8.101.16a vacovidaṁ vācamudīrayantīṁ viśvābhirdhībhirupatiṣṭhamānām |
8.101.16c devīṁ devebhyaḥ paryeyuṣīṁ gāmā māvṛkta martyo dabhracetāḥ ||
8.102.1a tvamagne bṛhadvayo dadhāsi deva dāśuṣe |
8.102.1c kavirgṛhapatiryuvā ||
8.102.2a sa na īḻānayā saha devām̐ agne duvasyuvā |
8.102.2c cikidvibhānavā vaha ||
8.102.3a tvayā ha svidyujā vayaṁ codiṣṭhena yaviṣṭhya |
8.102.3c abhi ṣmo vājasātaye ||
8.102.4a aurvabhṛguvacchucimapnavānavadā huve |
8.102.4c agniṁ samudravāsasam ||
8.102.5a huve vātasvanaṁ kaviṁ parjanyakrandyaṁ sahaḥ |
8.102.5c agniṁ samudravāsasam ||
8.102.6a ā savaṁ savituryathā bhagasyeva bhujiṁ huve |
8.102.6c agniṁ samudravāsasam ||
8.102.7a agniṁ vo vṛdhantamadhvarāṇāṁ purūtamam |
8.102.7c acchā naptre sahasvate ||
8.102.8a ayaṁ yathā na ābhuvattvaṣṭā rūpeva takṣyā |
8.102.8c asya kratvā yaśasvataḥ ||
8.102.9a ayaṁ viśvā abhi śriyo'gnirdeveṣu patyate |
8.102.9c ā vājairupa no gamat ||
8.102.10a viśveṣāmiha stuhi hotṝṇāṁ yaśastamam |
8.102.10c agniṁ yajñeṣu pūrvyam ||
8.102.11a śīraṁ pāvakaśociṣaṁ jyeṣṭho yo dameṣvā |
8.102.11c dīdāya dīrghaśruttamaḥ ||
8.102.12a tamarvantaṁ na sānasiṁ gṛṇīhi vipra śuṣmiṇam |
8.102.12c mitraṁ na yātayajjanam ||
8.102.13a upa tvā jāmayo giro dediśatīrhaviṣkṛtaḥ |
8.102.13c vāyoranīke asthiran ||
8.102.14a yasya tridhātvavṛtaṁ barhistasthāvasaṁdinam |
8.102.14c āpaścinni dadhā padam ||
8.102.15a padaṁ devasya mīḻhuṣo'nādhṛṣṭābhirūtibhiḥ |
8.102.15c bhadrā sūrya ivopadṛk ||
8.102.16a agne ghṛtasya dhītibhistepāno deva śociṣā |
8.102.16c ā devānvakṣi yakṣi ca ||
8.102.17a taṁ tvājananta mātaraḥ kaviṁ devāso aṅgiraḥ |
8.102.17c havyavāhamamartyam ||
8.102.18a pracetasaṁ tvā kave'gne dūtaṁ vareṇyam |
8.102.18c havyavāhaṁ ni ṣedire ||
8.102.19a nahi me astyaghnyā na svadhitirvananvati |
8.102.19c athaitādṛgbharāmi te ||
8.102.20a yadagne kāni kāni cidā te dārūṇi dadhmasi |
8.102.20c tā juṣasva yaviṣṭhya ||
8.102.21a yadattyupajihvikā yadvamro atisarpati |
8.102.21c sarvaṁ tadastu te ghṛtam ||
8.102.22a agnimindhāno manasā dhiyaṁ saceta martyaḥ |
8.102.22c agnimīdhe vivasvabhiḥ ||
8.103.1a adarśi gātuvittamo yasminvratānyādadhuḥ |
8.103.1c upo ṣu jātamāryasya vardhanamagniṁ nakṣanta no giraḥ ||
8.103.2a pra daivodāso agnirdevām̐ acchā na majmanā |
8.103.2c anu mātaraṁ pṛthivīṁ vi vāvṛte tasthau nākasya sānavi ||
8.103.3a yasmādrejanta kṛṣṭayaścarkṛtyāni kṛṇvataḥ |
8.103.3c sahasrasāṁ medhasātāviva tmanāgniṁ dhībhiḥ saparyata ||
8.103.4a pra yaṁ rāye ninīṣasi marto yaste vaso dāśat |
8.103.4c sa vīraṁ dhatte agna ukthaśaṁsinaṁ tmanā sahasrapoṣiṇam ||
8.103.5a sa dṛḻhe cidabhi tṛṇatti vājamarvatā sa dhatte akṣiti śravaḥ |
8.103.5c tve devatrā sadā purūvaso viśvā vāmāni dhīmahi ||
8.103.6a yo viśvā dayate vasu hotā mandro janānām |
8.103.6c madhorna pātrā prathamānyasmai pra stomā yantyagnaye ||
8.103.7a aśvaṁ na gīrbhī rathyaṁ sudānavo marmṛjyante devayavaḥ |
8.103.7c ubhe toke tanaye dasma viśpate parṣi rādho maghonām ||
8.103.8a pra maṁhiṣṭhāya gāyata ṛtāvne bṛhate śukraśociṣe |
8.103.8c upastutāso agnaye ||
8.103.9a ā vaṁsate maghavā vīravadyaśaḥ samiddho dyumnyāhutaḥ |
8.103.9c kuvinno asya sumatirnavīyasyacchā vājebhirāgamat ||
8.103.10a preṣṭhamu priyāṇāṁ stuhyāsāvātithim |
8.103.10c agniṁ rathānāṁ yamam ||
8.103.11a uditā yo niditā veditā vasvā yajñiyo vavartati |
8.103.11c duṣṭarā yasya pravaṇe normayo dhiyā vājaṁ siṣāsataḥ ||
8.103.12a mā no hṛṇītāmatithirvasuragniḥ purupraśasta eṣaḥ |
8.103.12c yaḥ suhotā svadhvaraḥ ||
8.103.13a mo te riṣanye acchoktibhirvaso'gne kebhiścidevaiḥ |
8.103.13c kīriściddhi tvāmīṭṭe dūtyāya rātahavyaḥ svadhvaraḥ ||
8.103.14a āgne yāhi marutsakhā rudrebhiḥ somapītaye |
8.103.14c sobharyā upa suṣṭutiṁ mādayasva svarṇare ||
9.1.1a svādiṣṭhayā madiṣṭhayā pavasva soma dhārayā |
9.1.1c indrāya pātave sutaḥ ||
9.1.2a rakṣohā viśvacarṣaṇirabhi yonimayohatam |
9.1.2c druṇā sadhasthamāsadat ||
9.1.3a varivodhātamo bhava maṁhiṣṭho vṛtrahantamaḥ |
9.1.3c parṣi rādho maghonām ||
9.1.4a abhyarṣa mahānāṁ devānāṁ vītimandhasā |
9.1.4c abhi vājamuta śravaḥ ||
9.1.5a tvāmacchā carāmasi tadidarthaṁ divedive |
9.1.5c indo tve na āśasaḥ ||
9.1.6a punāti te parisrutaṁ somaṁ sūryasya duhitā |
9.1.6c vāreṇa śaśvatā tanā ||
9.1.7a tamīmaṇvīḥ samarya ā gṛbhṇanti yoṣaṇo daśa |
9.1.7c svasāraḥ pārye divi ||
9.1.8a tamīṁ hinvantyagruvo dhamanti bākuraṁ dṛtim |
9.1.8c tridhātu vāraṇaṁ madhu ||
9.1.9a abhīmamaghnyā uta śrīṇanti dhenavaḥ śiśum |
9.1.9c somamindrāya pātave ||
9.1.10a asyedindro madeṣvā viśvā vṛtrāṇi jighnate |
9.1.10c śūro maghā ca maṁhate ||
9.2.1a pavasva devavīrati pavitraṁ soma raṁhyā |
9.2.1c indramindo vṛṣā viśa ||
9.2.2a ā vacyasva mahi psaro vṛṣendo dyumnavattamaḥ |
9.2.2c ā yoniṁ dharṇasiḥ sadaḥ ||
9.2.3a adhukṣata priyaṁ madhu dhārā sutasya vedhasaḥ |
9.2.3c apo vasiṣṭa sukratuḥ ||
9.2.4a mahāntaṁ tvā mahīranvāpo arṣanti sindhavaḥ |
9.2.4c yadgobhirvāsayiṣyase ||
9.2.5a samudro apsu māmṛje viṣṭambho dharuṇo divaḥ |
9.2.5c somaḥ pavitre asmayuḥ ||
9.2.6a acikradadvṛṣā harirmahānmitro na darśataḥ |
9.2.6c saṁ sūryeṇa rocate ||
9.2.7a girasta inda ojasā marmṛjyante apasyuvaḥ |
9.2.7c yābhirmadāya śumbhase ||
9.2.8a taṁ tvā madāya ghṛṣvaya u lokakṛtnumīmahe |
9.2.8c tava praśastayo mahīḥ ||
9.2.9a asmabhyamindavindrayurmadhvaḥ pavasva dhārayā |
9.2.9c parjanyo vṛṣṭimām̐ iva ||
9.2.10a goṣā indo nṛṣā asyaśvasā vājasā uta |
9.2.10c ātmā yajñasya pūrvyaḥ ||
9.3.1a eṣa devo amartyaḥ parṇavīriva dīyati |
9.3.1c abhi droṇānyāsadam ||
9.3.2a eṣa devo vipā kṛto'ti hvarāṁsi dhāvati |
9.3.2c pavamāno adābhyaḥ ||
9.3.3a eṣa devo vipanyubhiḥ pavamāna ṛtāyubhiḥ |
9.3.3c harirvājāya mṛjyate ||
9.3.4a eṣa viśvāni vāryā śūro yanniva satvabhiḥ |
9.3.4c pavamānaḥ siṣāsati ||
9.3.5a eṣa devo ratharyati pavamāno daśasyati |
9.3.5c āviṣkṛṇoti vagvanum ||
9.3.6a eṣa viprairabhiṣṭuto'po devo vi gāhate |
9.3.6c dadhadratnāni dāśuṣe ||
9.3.7a eṣa divaṁ vi dhāvati tiro rajāṁsi dhārayā |
9.3.7c pavamānaḥ kanikradat ||
9.3.8a eṣa divaṁ vyāsarattiro rajāṁsyaspṛtaḥ |
9.3.8c pavamānaḥ svadhvaraḥ ||
9.3.9a eṣa pratnena janmanā devo devebhyaḥ sutaḥ |
9.3.9c hariḥ pavitre arṣati ||
9.3.10a eṣa u sya puruvrato jajñāno janayanniṣaḥ |
9.3.10c dhārayā pavate sutaḥ ||
9.4.1a sanā ca soma jeṣi ca pavamāna mahi śravaḥ |
9.4.1c athā no vasyasaskṛdhi ||
9.4.2a sanā jyotiḥ sanā svarviśvā ca soma saubhagā |
9.4.2c athā no vasyasaskṛdhi ||
9.4.3a sanā dakṣamuta kratumapa soma mṛdho jahi |
9.4.3c athā no vasyasaskṛdhi ||
9.4.4a pavītāraḥ punītana somamindrāya pātave |
9.4.4c athā no vasyasaskṛdhi ||
9.4.5a tvaṁ sūrye na ā bhaja tava kratvā tavotibhiḥ |
9.4.5c athā no vasyasaskṛdhi ||
9.4.6a tava kratvā tavotibhirjyokpaśyema sūryam |
9.4.6c athā no vasyasaskṛdhi ||
9.4.7a abhyarṣa svāyudha soma dvibarhasaṁ rayim |
9.4.7c athā no vasyasaskṛdhi ||
9.4.8a abhyarṣānapacyuto rayiṁ samatsu sāsahiḥ |
9.4.8c athā no vasyasaskṛdhi ||
9.4.9a tvāṁ yajñairavīvṛdhanpavamāna vidharmaṇi |
9.4.9c athā no vasyasaskṛdhi ||
9.4.10a rayiṁ naścitramaśvinamindo viśvāyumā bhara |
9.4.10c athā no vasyasaskṛdhi ||
9.5.1a samiddho viśvataspatiḥ pavamāno vi rājati |
9.5.1c prīṇanvṛṣā kanikradat ||
9.5.2a tanūnapātpavamānaḥ śṛṅge śiśāno arṣati |
9.5.2c antarikṣeṇa rārajat ||
9.5.3a īḻenyaḥ pavamāno rayirvi rājati dyumān |
9.5.3c madhordhārābhirojasā ||
9.5.4a barhiḥ prācīnamojasā pavamānaḥ stṛṇanhariḥ |
9.5.4c deveṣu deva īyate ||
9.5.5a udātairjihate bṛhaddvāro devīrhiraṇyayīḥ |
9.5.5c pavamānena suṣṭutāḥ ||
9.5.6a suśilpe bṛhatī mahī pavamāno vṛṣaṇyati |
9.5.6c naktoṣāsā na darśate ||
9.5.7a ubhā devā nṛcakṣasā hotārā daivyā huve |
9.5.7c pavamāna indro vṛṣā ||
9.5.8a bhāratī pavamānasya sarasvatīḻā mahī |
9.5.8c imaṁ no yajñamā gamantisro devīḥ supeśasaḥ ||
9.5.9a tvaṣṭāramagrajāṁ gopāṁ puroyāvānamā huve |
9.5.9c indurindro vṛṣā hariḥ pavamānaḥ prajāpatiḥ ||
9.5.10a vanaspatiṁ pavamāna madhvā samaṅgdhi dhārayā |
9.5.10c sahasravalśaṁ haritaṁ bhrājamānaṁ hiraṇyayam ||
9.5.11a viśve devāḥ svāhākṛtiṁ pavamānasyā gata |
9.5.11c vāyurbṛhaspatiḥ sūryo'gnirindraḥ sajoṣasaḥ ||
9.6.1a mandrayā soma dhārayā vṛṣā pavasva devayuḥ |
9.6.1c avyo vāreṣvasmayuḥ ||
9.6.2a abhi tyaṁ madyaṁ madamindavindra iti kṣara |
9.6.2c abhi vājino arvataḥ ||
9.6.3a abhi tyaṁ pūrvyaṁ madaṁ suvāno arṣa pavitra ā |
9.6.3c abhi vājamuta śravaḥ ||
9.6.4a anu drapsāsa indava āpo na pravatāsaran |
9.6.4c punānā indramāśata ||
9.6.5a yamatyamiva vājinaṁ mṛjanti yoṣaṇo daśa |
9.6.5c vane krīḻantamatyavim ||
9.6.6a taṁ gobhirvṛṣaṇaṁ rasaṁ madāya devavītaye |
9.6.6c sutaṁ bharāya saṁ sṛja ||
9.6.7a devo devāya dhārayendrāya pavate sutaḥ |
9.6.7c payo yadasya pīpayat ||
9.6.8a ātmā yajñasya raṁhyā suṣvāṇaḥ pavate sutaḥ |
9.6.8c pratnaṁ ni pāti kāvyam ||
9.6.9a evā punāna indrayurmadaṁ madiṣṭha vītaye |
9.6.9c guhā ciddadhiṣe giraḥ ||
9.7.1a asṛgramindavaḥ pathā dharmannṛtasya suśriyaḥ |
9.7.1c vidānā asya yojanam ||
9.7.2a pra dhārā madhvo agriyo mahīrapo vi gāhate |
9.7.2c havirhaviṣṣu vandyaḥ ||
9.7.3a pra yujo vāco agriyo vṛṣāva cakradadvane |
9.7.3c sadmābhi satyo adhvaraḥ ||
9.7.4a pari yatkāvyā kavirnṛmṇā vasāno arṣati |
9.7.4c svarvājī siṣāsati ||
9.7.5a pavamāno abhi spṛdho viśo rājeva sīdati |
9.7.5c yadīmṛṇvanti vedhasaḥ ||
9.7.6a avyo vāre pari priyo harirvaneṣu sīdati |
9.7.6c rebho vanuṣyate matī ||
9.7.7a sa vāyumindramaśvinā sākaṁ madena gacchati |
9.7.7c raṇā yo asya dharmabhiḥ ||
9.7.8a ā mitrāvaruṇā bhagaṁ madhvaḥ pavanta ūrmayaḥ |
9.7.8c vidānā asya śakmabhiḥ ||
9.7.9a asmabhyaṁ rodasī rayiṁ madhvo vājasya sātaye |
9.7.9c śravo vasūni saṁ jitam ||
9.8.1a ete somā abhi priyamindrasya kāmamakṣaran |
9.8.1c vardhanto asya vīryam ||
9.8.2a punānāsaścamūṣado gacchanto vāyumaśvinā |
9.8.2c te no dhāntu suvīryam ||
9.8.3a indrasya soma rādhase punāno hārdi codaya |
9.8.3c ṛtasya yonimāsadam ||
9.8.4a mṛjanti tvā daśa kṣipo hinvanti sapta dhītayaḥ |
9.8.4c anu viprā amādiṣuḥ ||
9.8.5a devebhyastvā madāya kaṁ sṛjānamati meṣyaḥ |
9.8.5c saṁ gobhirvāsayāmasi ||
9.8.6a punānaḥ kalaśeṣvā vastrāṇyaruṣo hariḥ |
9.8.6c pari gavyānyavyata ||
9.8.7a maghona ā pavasva no jahi viśvā apa dviṣaḥ |
9.8.7c indo sakhāyamā viśa ||
9.8.8a vṛṣṭiṁ divaḥ pari srava dyumnaṁ pṛthivyā adhi |
9.8.8c saho naḥ soma pṛtsu dhāḥ ||
9.8.9a nṛcakṣasaṁ tvā vayamindrapītaṁ svarvidam |
9.8.9c bhakṣīmahi prajāmiṣam ||
9.9.1a pari priyā divaḥ kavirvayāṁsi naptyorhitaḥ |
9.9.1c suvāno yāti kavikratuḥ ||
9.9.2a prapra kṣayāya panyase janāya juṣṭo adruhe |
9.9.2c vītyarṣa caniṣṭhayā ||
9.9.3a sa sūnurmātarā śucirjāto jāte arocayat |
9.9.3c mahānmahī ṛtāvṛdhā ||
9.9.4a sa sapta dhītibhirhito nadyo ajinvadadruhaḥ |
9.9.4c yā ekamakṣi vāvṛdhuḥ ||
9.9.5a tā abhi santamastṛtaṁ mahe yuvānamā dadhuḥ |
9.9.5c indumindra tava vrate ||
9.9.6a abhi vahniramartyaḥ sapta paśyati vāvahiḥ |
9.9.6c krivirdevīratarpayat ||
9.9.7a avā kalpeṣu naḥ pumastamāṁsi soma yodhyā |
9.9.7c tāni punāna jaṅghanaḥ ||
9.9.8a nū navyase navīyase sūktāya sādhayā pathaḥ |
9.9.8c pratnavadrocayā rucaḥ ||
9.9.9a pavamāna mahi śravo gāmaśvaṁ rāsi vīravat |
9.9.9c sanā medhāṁ sanā svaḥ ||
9.10.1a pra svānāso rathā ivārvanto na śravasyavaḥ |
9.10.1c somāso rāye akramuḥ ||
9.10.2a hinvānāso rathā iva dadhanvire gabhastyoḥ |
9.10.2c bharāsaḥ kāriṇāmiva ||
9.10.3a rājāno na praśastibhiḥ somāso gobhirañjate |
9.10.3c yajño na sapta dhātṛbhiḥ ||
9.10.4a pari suvānāsa indavo madāya barhaṇā girā |
9.10.4c sutā arṣanti dhārayā ||
9.10.5a āpānāso vivasvato jananta uṣaso bhagam |
9.10.5c sūrā aṇvaṁ vi tanvate ||
9.10.6a apa dvārā matīnāṁ pratnā ṛṇvanti kāravaḥ |
9.10.6c vṛṣṇo harasa āyavaḥ ||
9.10.7a samīcīnāsa āsate hotāraḥ saptajāmayaḥ |
9.10.7c padamekasya piprataḥ ||
9.10.8a nābhā nābhiṁ na ā dade cakṣuścitsūrye sacā |
9.10.8c kaverapatyamā duhe ||
9.10.9a abhi priyā divaspadamadhvaryubhirguhā hitam |
9.10.9c sūraḥ paśyati cakṣasā ||
9.11.1a upāsmai gāyatā naraḥ pavamānāyendave |
9.11.1c abhi devām̐ iyakṣate ||
9.11.2a abhi te madhunā payo'tharvāṇo aśiśrayuḥ |
9.11.2c devaṁ devāya devayu ||
9.11.3a sa naḥ pavasva śaṁ gave śaṁ janāya śamarvate |
9.11.3c śaṁ rājannoṣadhībhyaḥ ||
9.11.4a babhrave nu svatavase'ruṇāya divispṛśe |
9.11.4c somāya gāthamarcata ||
9.11.5a hastacyutebhiradribhiḥ sutaṁ somaṁ punītana |
9.11.5c madhāvā dhāvatā madhu ||
9.11.6a namasedupa sīdata dadhnedabhi śrīṇītana |
9.11.6c indumindre dadhātana ||
9.11.7a amitrahā vicarṣaṇiḥ pavasva soma śaṁ gave |
9.11.7c devebhyo anukāmakṛt ||
9.11.8a indrāya soma pātave madāya pari ṣicyase |
9.11.8c manaścinmanasaspatiḥ ||
9.11.9a pavamāna suvīryaṁ rayiṁ soma rirīhi naḥ |
9.11.9c indavindreṇa no yujā ||
9.12.1a somā asṛgramindavaḥ sutā ṛtasya sādane |
9.12.1c indrāya madhumattamāḥ ||
9.12.2a abhi viprā anūṣata gāvo vatsaṁ na mātaraḥ |
9.12.2c indraṁ somasya pītaye ||
9.12.3a madacyutkṣeti sādane sindhorūrmā vipaścit |
9.12.3c somo gaurī adhi śritaḥ ||
9.12.4a divo nābhā vicakṣaṇo'vyo vāre mahīyate |
9.12.4c somo yaḥ sukratuḥ kaviḥ ||
9.12.5a yaḥ somaḥ kalaśeṣvām̐ antaḥ pavitra āhitaḥ |
9.12.5c taminduḥ pari ṣasvaje ||
9.12.6a pra vācaminduriṣyati samudrasyādhi viṣṭapi |
9.12.6c jinvankośaṁ madhuścutam ||
9.12.7a nityastotro vanaspatirdhīnāmantaḥ sabardughaḥ |
9.12.7c hinvāno mānuṣā yugā ||
9.12.8a abhi priyā divaspadā somo hinvāno arṣati |
9.12.8c viprasya dhārayā kaviḥ ||
9.12.9a ā pavamāna dhāraya rayiṁ sahasravarcasam |
9.12.9c asme indo svābhuvam ||
9.13.1a somaḥ punāno arṣati sahasradhāro atyaviḥ |
9.13.1c vāyorindrasya niṣkṛtam ||
9.13.2a pavamānamavasyavo vipramabhi pra gāyata |
9.13.2c suṣvāṇaṁ devavītaye ||
9.13.3a pavante vājasātaye somāḥ sahasrapājasaḥ |
9.13.3c gṛṇānā devavītaye ||
9.13.4a uta no vājasātaye pavasva bṛhatīriṣaḥ |
9.13.4c dyumadindo suvīryam ||
9.13.5a te naḥ sahasriṇaṁ rayiṁ pavantāmā suvīryam |
9.13.5c suvānā devāsa indavaḥ ||
9.13.6a atyā hiyānā na hetṛbhirasṛgraṁ vājasātaye |
9.13.6c vi vāramavyamāśavaḥ ||
9.13.7a vāśrā arṣantīndavo'bhi vatsaṁ na dhenavaḥ |
9.13.7c dadhanvire gabhastyoḥ ||
9.13.8a juṣṭa indrāya matsaraḥ pavamāna kanikradat |
9.13.8c viśvā apa dviṣo jahi ||
9.13.9a apaghnanto arāvṇaḥ pavamānāḥ svardṛśaḥ |
9.13.9c yonāvṛtasya sīdata ||
9.14.1a pari prāsiṣyadatkaviḥ sindhorūrmāvadhi śritaḥ |
9.14.1c kāraṁ bibhratpuruspṛham ||
9.14.2a girā yadī sabandhavaḥ pañca vrātā apasyavaḥ |
9.14.2c pariṣkṛṇvanti dharṇasim ||
9.14.3a ādasya śuṣmiṇo rase viśve devā amatsata |
9.14.3c yadī gobhirvasāyate ||
9.14.4a niriṇāno vi dhāvati jahaccharyāṇi tānvā |
9.14.4c atrā saṁ jighnate yujā ||
9.14.5a naptībhiryo vivasvataḥ śubhro na māmṛje yuvā |
9.14.5c gāḥ kṛṇvāno na nirṇijam ||
9.14.6a ati śritī tiraścatā gavyā jigātyaṇvyā |
9.14.6c vagnumiyarti yaṁ vide ||
9.14.7a abhi kṣipaḥ samagmata marjayantīriṣaspatim |
9.14.7c pṛṣṭhā gṛbhṇata vājinaḥ ||
9.14.8a pari divyāni marmṛśadviśvāni soma pārthivā |
9.14.8c vasūni yāhyasmayuḥ ||
9.15.1a eṣa dhiyā yātyaṇvyā śūro rathebhirāśubhiḥ |
9.15.1c gacchannindrasya niṣkṛtam ||
9.15.2a eṣa purū dhiyāyate bṛhate devatātaye |
9.15.2c yatrāmṛtāsa āsate ||
9.15.3a eṣa hito vi nīyate'ntaḥ śubhrāvatā pathā |
9.15.3c yadī tuñjanti bhūrṇayaḥ ||
9.15.4a eṣa śṛṅgāṇi dodhuvacchiśīte yūthyo vṛṣā |
9.15.4c nṛmṇā dadhāna ojasā ||
9.15.5a eṣa rukmibhirīyate vājī śubhrebhiraṁśubhiḥ |
9.15.5c patiḥ sindhūnāṁ bhavan ||
9.15.6a eṣa vasūni pibdanā paruṣā yayivām̐ ati |
9.15.6c ava śādeṣu gacchati ||
9.15.7a etaṁ mṛjanti marjyamupa droṇeṣvāyavaḥ |
9.15.7c pracakrāṇaṁ mahīriṣaḥ ||
9.15.8a etamu tyaṁ daśa kṣipo mṛjanti sapta dhītayaḥ |
9.15.8c svāyudhaṁ madintamam ||
9.16.1a pra te sotāra oṇyo rasaṁ madāya ghṛṣvaye |
9.16.1c sargo na taktyetaśaḥ ||
9.16.2a kratvā dakṣasya rathyamapo vasānamandhasā |
9.16.2c goṣāmaṇveṣu saścima ||
9.16.3a anaptamapsu duṣṭaraṁ somaṁ pavitra ā sṛja |
9.16.3c punīhīndrāya pātave ||
9.16.4a pra punānasya cetasā somaḥ pavitre arṣati |
9.16.4c kratvā sadhasthamāsadat ||
9.16.5a pra tvā namobhirindava indra somā asṛkṣata |
9.16.5c mahe bharāya kāriṇaḥ ||
9.16.6a punāno rūpe avyaye viśvā arṣannabhi śriyaḥ |
9.16.6c śūro na goṣu tiṣṭhati ||
9.16.7a divo na sānu pipyuṣī dhārā sutasya vedhasaḥ |
9.16.7c vṛthā pavitre arṣati ||
9.16.8a tvaṁ soma vipaścitaṁ tanā punāna āyuṣu |
9.16.8c avyo vāraṁ vi dhāvasi ||
9.17.1a pra nimneneva sindhavo ghnanto vṛtrāṇi bhūrṇayaḥ |
9.17.1c somā asṛgramāśavaḥ ||
9.17.2a abhi suvānāsa indavo vṛṣṭayaḥ pṛthivīmiva |
9.17.2c indraṁ somāso akṣaran ||
9.17.3a atyūrmirmatsaro madaḥ somaḥ pavitre arṣati |
9.17.3c vighnanrakṣāṁsi devayuḥ ||
9.17.4a ā kalaśeṣu dhāvati pavitre pari ṣicyate |
9.17.4c ukthairyajñeṣu vardhate ||
9.17.5a ati trī soma rocanā rohanna bhrājase divam |
9.17.5c iṣṇantsūryaṁ na codayaḥ ||
9.17.6a abhi viprā anūṣata mūrdhanyajñasya kāravaḥ |
9.17.6c dadhānāścakṣasi priyam ||
9.17.7a tamu tvā vājinaṁ naro dhībhirviprā avasyavaḥ |
9.17.7c mṛjanti devatātaye ||
9.17.8a madhordhārāmanu kṣara tīvraḥ sadhasthamāsadaḥ |
9.17.8c cārurṛtāya pītaye ||
9.18.1a pari suvāno giriṣṭhāḥ pavitre somo akṣāḥ |
9.18.1c madeṣu sarvadhā asi ||
9.18.2a tvaṁ viprastvaṁ kavirmadhu pra jātamandhasaḥ |
9.18.2c madeṣu sarvadhā asi ||
9.18.3a tava viśve sajoṣaso devāsaḥ pītimāśata |
9.18.3c madeṣu sarvadhā asi ||
9.18.4a ā yo viśvāni vāryā vasūni hastayordadhe |
9.18.4c madeṣu sarvadhā asi ||
9.18.5a ya ime rodasī mahī saṁ mātareva dohate |
9.18.5c madeṣu sarvadhā asi ||
9.18.6a pari yo rodasī ubhe sadyo vājebhirarṣati |
9.18.6c madeṣu sarvadhā asi ||
9.18.7a sa śuṣmī kalaśeṣvā punāno acikradat |
9.18.7c madeṣu sarvadhā asi ||
9.19.1a yatsoma citramukthyaṁ divyaṁ pārthivaṁ vasu |
9.19.1c tannaḥ punāna ā bhara ||
9.19.2a yuvaṁ hi sthaḥ svarpatī indraśca soma gopatī |
9.19.2c īśānā pipyataṁ dhiyaḥ ||
9.19.3a vṛṣā punāna āyuṣu stanayannadhi barhiṣi |
9.19.3c hariḥ sanyonimāsadat ||
9.19.4a avāvaśanta dhītayo vṛṣabhasyādhi retasi |
9.19.4c sūnorvatsasya mātaraḥ ||
9.19.5a kuvidvṛṣaṇyantībhyaḥ punāno garbhamādadhat |
9.19.5c yāḥ śukraṁ duhate payaḥ ||
9.19.6a upa śikṣāpatasthuṣo bhiyasamā dhehi śatruṣu |
9.19.6c pavamāna vidā rayim ||
9.19.7a ni śatroḥ soma vṛṣṇyaṁ ni śuṣmaṁ ni vayastira |
9.19.7c dūre vā sato anti vā ||
9.20.1a pra kavirdevavītaye'vyo vārebhirarṣati |
9.20.1c sāhvānviśvā abhi spṛdhaḥ ||
9.20.2a sa hi ṣmā jaritṛbhya ā vājaṁ gomantaminvati |
9.20.2c pavamānaḥ sahasriṇam ||
9.20.3a pari viśvāni cetasā mṛśase pavase matī |
9.20.3c sa naḥ soma śravo vidaḥ ||
9.20.4a abhyarṣa bṛhadyaśo maghavadbhyo dhruvaṁ rayim |
9.20.4c iṣaṁ stotṛbhya ā bhara ||
9.20.5a tvaṁ rājeva suvrato giraḥ somā viveśitha |
9.20.5c punāno vahne adbhuta ||
9.20.6a sa vahnirapsu duṣṭaro mṛjyamāno gabhastyoḥ |
9.20.6c somaścamūṣu sīdati ||
9.20.7a krīḻurmakho na maṁhayuḥ pavitraṁ soma gacchasi |
9.20.7c dadhatstotre suvīryam ||
9.21.1a ete dhāvantīndavaḥ somā indrāya ghṛṣvayaḥ |
9.21.1c matsarāsaḥ svarvidaḥ ||
9.21.2a pravṛṇvanto abhiyujaḥ suṣvaye varivovidaḥ |
9.21.2c svayaṁ stotre vayaskṛtaḥ ||
9.21.3a vṛthā krīḻanta indavaḥ sadhasthamabhyekamit |
9.21.3c sindhorūrmā vyakṣaran ||
9.21.4a ete viśvāni vāryā pavamānāsa āśata |
9.21.4c hitā na saptayo rathe ||
9.21.5a āsminpiśaṅgamindavo dadhātā venamādiśe |
9.21.5c yo asmabhyamarāvā ||
9.21.6a ṛbhurna rathyaṁ navaṁ dadhātā ketamādiśe |
9.21.6c śukrāḥ pavadhvamarṇasā ||
9.21.7a eta u tye avīvaśankāṣṭhāṁ vājino akrata |
9.21.7c sataḥ prāsāviṣurmatim ||
9.22.1a ete somāsa āśavo rathā iva pra vājinaḥ |
9.22.1c sargāḥ sṛṣṭā aheṣata ||
9.22.2a ete vātā ivoravaḥ parjanyasyeva vṛṣṭayaḥ |
9.22.2c agneriva bhramā vṛthā ||
9.22.3a ete pūtā vipaścitaḥ somāso dadhyāśiraḥ |
9.22.3c vipā vyānaśurdhiyaḥ ||
9.22.4a ete mṛṣṭā amartyāḥ sasṛvāṁso na śaśramuḥ |
9.22.4c iyakṣantaḥ patho rajaḥ ||
9.22.5a ete pṛṣṭhāni rodasorviprayanto vyānaśuḥ |
9.22.5c utedamuttamaṁ rajaḥ ||
9.22.6a tantuṁ tanvānamuttamamanu pravata āśata |
9.22.6c utedamuttamāyyam ||
9.22.7a tvaṁ soma paṇibhya ā vasu gavyāni dhārayaḥ |
9.22.7c tataṁ tantumacikradaḥ ||
9.23.1a somā asṛgramāśavo madhormadasya dhārayā |
9.23.1c abhi viśvāni kāvyā ||
9.23.2a anu pratnāsa āyavaḥ padaṁ navīyo akramuḥ |
9.23.2c ruce jananta sūryam ||
9.23.3a ā pavamāna no bharāryo adāśuṣo gayam |
9.23.3c kṛdhi prajāvatīriṣaḥ ||
9.23.4a abhi somāsa āyavaḥ pavante madyaṁ madam |
9.23.4c abhi kośaṁ madhuścutam ||
9.23.5a somo arṣati dharṇasirdadhāna indriyaṁ rasam |
9.23.5c suvīro abhiśastipāḥ ||
9.23.6a indrāya soma pavase devebhyaḥ sadhamādyaḥ |
9.23.6c indo vājaṁ siṣāsasi ||
9.23.7a asya pītvā madānāmindro vṛtrāṇyaprati |
9.23.7c jaghāna jaghanacca nu ||
9.24.1a pra somāso adhanviṣuḥ pavamānāsa indavaḥ |
9.24.1c śrīṇānā apsu mṛñjata ||
9.24.2a abhi gāvo adhanviṣurāpo na pravatā yatīḥ |
9.24.2c punānā indramāśata ||
9.24.3a pra pavamāna dhanvasi somendrāya pātave |
9.24.3c nṛbhiryato vi nīyase ||
9.24.4a tvaṁ soma nṛmādanaḥ pavasva carṣaṇīsahe |
9.24.4c sasniryo anumādyaḥ ||
9.24.5a indo yadadribhiḥ sutaḥ pavitraṁ paridhāvasi |
9.24.5c aramindrasya dhāmne ||
9.24.6a pavasva vṛtrahantamokthebhiranumādyaḥ |
9.24.6c śuciḥ pāvako adbhutaḥ ||
9.24.7a śuciḥ pāvaka ucyate somaḥ sutasya madhvaḥ |
9.24.7c devāvīraghaśaṁsahā ||
9.25.1a pavasva dakṣasādhano devebhyaḥ pītaye hare |
9.25.1c marudbhyo vāyave madaḥ ||
9.25.2a pavamāna dhiyā hito'bhi yoniṁ kanikradat |
9.25.2c dharmaṇā vāyumā viśa ||
9.25.3a saṁ devaiḥ śobhate vṛṣā kaviryonāvadhi priyaḥ |
9.25.3c vṛtrahā devavītamaḥ ||
9.25.4a viśvā rūpāṇyāviśanpunāno yāti haryataḥ |
9.25.4c yatrāmṛtāsa āsate ||
9.25.5a aruṣo janayangiraḥ somaḥ pavata āyuṣak |
9.25.5c indraṁ gacchankavikratuḥ ||
9.25.6a ā pavasva madintama pavitraṁ dhārayā kave |
9.25.6c arkasya yonimāsadam ||
9.26.1a tamamṛkṣanta vājinamupasthe aditeradhi |
9.26.1c viprāso aṇvyā dhiyā ||
9.26.2a taṁ gāvo abhyanūṣata sahasradhāramakṣitam |
9.26.2c induṁ dhartāramā divaḥ ||
9.26.3a taṁ vedhāṁ medhayāhyanpavamānamadhi dyavi |
9.26.3c dharṇasiṁ bhūridhāyasam ||
9.26.4a tamahyanbhurijordhiyā saṁvasānaṁ vivasvataḥ |
9.26.4c patiṁ vāco adābhyam ||
9.26.5a taṁ sānāvadhi jāmayo hariṁ hinvantyadribhiḥ |
9.26.5c haryataṁ bhūricakṣasam ||
9.26.6a taṁ tvā hinvanti vedhasaḥ pavamāna girāvṛdham |
9.26.6c indavindrāya matsaram ||
9.27.1a eṣa kavirabhiṣṭutaḥ pavitre adhi tośate |
9.27.1c punāno ghnannapa sridhaḥ ||
9.27.2a eṣa indrāya vāyave svarjitpari ṣicyate |
9.27.2c pavitre dakṣasādhanaḥ ||
9.27.3a eṣa nṛbhirvi nīyate divo mūrdhā vṛṣā sutaḥ |
9.27.3c somo vaneṣu viśvavit ||
9.27.4a eṣa gavyuracikradatpavamāno hiraṇyayuḥ |
9.27.4c induḥ satrājidastṛtaḥ ||
9.27.5a eṣa sūryeṇa hāsate pavamāno adhi dyavi |
9.27.5c pavitre matsaro madaḥ ||
9.27.6a eṣa śuṣmyasiṣyadadantarikṣe vṛṣā hariḥ |
9.27.6c punāna indurindramā ||
9.28.1a eṣa vājī hito nṛbhirviśvavinmanasaspatiḥ |
9.28.1c avyo vāraṁ vi dhāvati ||
9.28.2a eṣa pavitre akṣaratsomo devebhyaḥ sutaḥ |
9.28.2c viśvā dhāmānyāviśan ||
9.28.3a eṣa devaḥ śubhāyate'dhi yonāvamartyaḥ |
9.28.3c vṛtrahā devavītamaḥ ||
9.28.4a eṣa vṛṣā kanikradaddaśabhirjāmibhiryataḥ |
9.28.4c abhi droṇāni dhāvati ||
9.28.5a eṣa sūryamarocayatpavamāno vicarṣaṇiḥ |
9.28.5c viśvā dhāmāni viśvavit ||
9.28.6a eṣa śuṣmyadābhyaḥ somaḥ punāno arṣati |
9.28.6c devāvīraghaśaṁsahā ||
9.29.1a prāsya dhārā akṣaranvṛṣṇaḥ sutasyaujasā |
9.29.1c devām̐ anu prabhūṣataḥ ||
9.29.2a saptiṁ mṛjanti vedhaso gṛṇantaḥ kāravo girā |
9.29.2c jyotirjajñānamukthyam ||
9.29.3a suṣahā soma tāni te punānāya prabhūvaso |
9.29.3c vardhā samudramukthyam ||
9.29.4a viśvā vasūni saṁjayanpavasva soma dhārayā |
9.29.4c inu dveṣāṁsi sadhryak ||
9.29.5a rakṣā su no araruṣaḥ svanātsamasya kasya cit |
9.29.5c nido yatra mumucmahe ||
9.29.6a endo pārthivaṁ rayiṁ divyaṁ pavasva dhārayā |
9.29.6c dyumantaṁ śuṣmamā bhara ||
9.30.1a pra dhārā asya śuṣmiṇo vṛthā pavitre akṣaran |
9.30.1c punāno vācamiṣyati ||
9.30.2a indurhiyānaḥ sotṛbhirmṛjyamānaḥ kanikradat |
9.30.2c iyarti vagnumindriyam ||
9.30.3a ā naḥ śuṣmaṁ nṛṣāhyaṁ vīravantaṁ puruspṛham |
9.30.3c pavasva soma dhārayā ||
9.30.4a pra somo ati dhārayā pavamāno asiṣyadat |
9.30.4c abhi droṇānyāsadam ||
9.30.5a apsu tvā madhumattamaṁ hariṁ hinvantyadribhiḥ |
9.30.5c indavindrāya pītaye ||
9.30.6a sunotā madhumattamaṁ somamindrāya vajriṇe |
9.30.6c cāruṁ śardhāya matsaram ||
9.31.1a pra somāsaḥ svādhyaḥ pavamānāso akramuḥ |
9.31.1c rayiṁ kṛṇvanti cetanam ||
9.31.2a divaspṛthivyā adhi bhavendo dyumnavardhanaḥ |
9.31.2c bhavā vājānāṁ patiḥ ||
9.31.3a tubhyaṁ vātā abhipriyastubhyamarṣanti sindhavaḥ |
9.31.3c soma vardhanti te mahaḥ ||
9.31.4a ā pyāyasva sametu te viśvataḥ soma vṛṣṇyam |
9.31.4c bhavā vājasya saṁgathe ||
9.31.5a tubhyaṁ gāvo ghṛtaṁ payo babhro duduhre akṣitam |
9.31.5c varṣiṣṭhe adhi sānavi ||
9.31.6a svāyudhasya te sato bhuvanasya pate vayam |
9.31.6c indo sakhitvamuśmasi ||
9.32.1a pra somāso madacyutaḥ śravase no maghonaḥ |
9.32.1c sutā vidathe akramuḥ ||
9.32.2a ādīṁ tritasya yoṣaṇo hariṁ hinvantyadribhiḥ |
9.32.2c indumindrāya pītaye ||
9.32.3a ādīṁ haṁso yathā gaṇaṁ viśvasyāvīvaśanmatim |
9.32.3c atyo na gobhirajyate ||
9.32.4a ubhe somāvacākaśanmṛgo na takto arṣasi |
9.32.4c sīdannṛtasya yonimā ||
9.32.5a abhi gāvo anūṣata yoṣā jāramiva priyam |
9.32.5c agannājiṁ yathā hitam ||
9.32.6a asme dhehi dyumadyaśo maghavadbhyaśca mahyaṁ ca |
9.32.6c saniṁ medhāmuta śravaḥ ||
9.33.1a pra somāso vipaścito'pāṁ na yantyūrmayaḥ |
9.33.1c vanāni mahiṣā iva ||
9.33.2a abhi droṇāni babhravaḥ śukrā ṛtasya dhārayā |
9.33.2c vājaṁ gomantamakṣaran ||
9.33.3a sutā indrāya vāyave varuṇāya marudbhyaḥ |
9.33.3c somā arṣanti viṣṇave ||
9.33.4a tisro vāca udīrate gāvo mimanti dhenavaḥ |
9.33.4c harireti kanikradat ||
9.33.5a abhi brahmīranūṣata yahvīrṛtasya mātaraḥ |
9.33.5c marmṛjyante divaḥ śiśum ||
9.33.6a rāyaḥ samudrām̐ścaturo'smabhyaṁ soma viśvataḥ |
9.33.6c ā pavasva sahasriṇaḥ ||
9.34.1a pra suvāno dhārayā tanendurhinvāno arṣati |
9.34.1c rujaddṛḻhā vyojasā ||
9.34.2a suta indrāya vāyave varuṇāya marudbhyaḥ |
9.34.2c somo arṣati viṣṇave ||
9.34.3a vṛṣāṇaṁ vṛṣabhiryataṁ sunvanti somamadribhiḥ |
9.34.3c duhanti śakmanā payaḥ ||
9.34.4a bhuvattritasya marjyo bhuvadindrāya matsaraḥ |
9.34.4c saṁ rūpairajyate hariḥ ||
9.34.5a abhīmṛtasya viṣṭapaṁ duhate pṛśnimātaraḥ |
9.34.5c cāru priyatamaṁ haviḥ ||
9.34.6a samenamahrutā imā giro arṣanti sasrutaḥ |
9.34.6c dhenūrvāśro avīvaśat ||
9.35.1a ā naḥ pavasva dhārayā pavamāna rayiṁ pṛthum |
9.35.1c yayā jyotirvidāsi naḥ ||
9.35.2a indo samudramīṅkhaya pavasva viśvamejaya |
9.35.2c rāyo dhartā na ojasā ||
9.35.3a tvayā vīreṇa vīravo'bhi ṣyāma pṛtanyataḥ |
9.35.3c kṣarā ṇo abhi vāryam ||
9.35.4a pra vājaminduriṣyati siṣāsanvājasā ṛṣiḥ |
9.35.4c vratā vidāna āyudhā ||
9.35.5a taṁ gīrbhirvācamīṅkhayaṁ punānaṁ vāsayāmasi |
9.35.5c somaṁ janasya gopatim ||
9.35.6a viśvo yasya vrate jano dādhāra dharmaṇaspateḥ |
9.35.6c punānasya prabhūvasoḥ ||
9.36.1a asarji rathyo yathā pavitre camvoḥ sutaḥ |
9.36.1c kārṣmanvājī nyakramīt ||
9.36.2a sa vahniḥ soma jāgṛviḥ pavasva devavīrati |
9.36.2c abhi kośaṁ madhuścutam ||
9.36.3a sa no jyotīṁṣi pūrvya pavamāna vi rocaya |
9.36.3c kratve dakṣāya no hinu ||
9.36.4a śumbhamāna ṛtāyubhirmṛjyamāno gabhastyoḥ |
9.36.4c pavate vāre avyaye ||
9.36.5a sa viśvā dāśuṣe vasu somo divyāni pārthivā |
9.36.5c pavatāmāntarikṣyā ||
9.36.6a ā divaspṛṣṭhamaśvayurgavyayuḥ soma rohasi |
9.36.6c vīrayuḥ śavasaspate ||
9.37.1a sa sutaḥ pītaye vṛṣā somaḥ pavitre arṣati |
9.37.1c vighnanrakṣāṁsi devayuḥ ||
9.37.2a sa pavitre vicakṣaṇo harirarṣati dharṇasiḥ |
9.37.2c abhi yoniṁ kanikradat ||
9.37.3a sa vājī rocanā divaḥ pavamāno vi dhāvati |
9.37.3c rakṣohā vāramavyayam ||
9.37.4a sa tritasyādhi sānavi pavamāno arocayat |
9.37.4c jāmibhiḥ sūryaṁ saha ||
9.37.5a sa vṛtrahā vṛṣā suto varivovidadābhyaḥ |
9.37.5c somo vājamivāsarat ||
9.37.6a sa devaḥ kavineṣito'bhi droṇāni dhāvati |
9.37.6c indurindrāya maṁhanā ||
9.38.1a eṣa u sya vṛṣā ratho'vyo vārebhirarṣati |
9.38.1c gacchanvājaṁ sahasriṇam ||
9.38.2a etaṁ tritasya yoṣaṇo hariṁ hinvantyadribhiḥ |
9.38.2c indumindrāya pītaye ||
9.38.3a etaṁ tyaṁ harito daśa marmṛjyante apasyuvaḥ |
9.38.3c yābhirmadāya śumbhate ||
9.38.4a eṣa sya mānuṣīṣvā śyeno na vikṣu sīdati |
9.38.4c gacchañjāro na yoṣitam ||
9.38.5a eṣa sya madyo raso'va caṣṭe divaḥ śiśuḥ |
9.38.5c ya indurvāramāviśat ||
9.38.6a eṣa sya pītaye suto harirarṣati dharṇasiḥ |
9.38.6c krandanyonimabhi priyam ||
9.39.1a āśurarṣa bṛhanmate pari priyeṇa dhāmnā |
9.39.1c yatra devā iti bravan ||
9.39.2a pariṣkṛṇvannaniṣkṛtaṁ janāya yātayanniṣaḥ |
9.39.2c vṛṣṭiṁ divaḥ pari srava ||
9.39.3a suta eti pavitra ā tviṣiṁ dadhāna ojasā |
9.39.3c vicakṣāṇo virocayan ||
9.39.4a ayaṁ sa yo divaspari raghuyāmā pavitra ā |
9.39.4c sindhorūrmā vyakṣarat ||
9.39.5a āvivāsanparāvato atho arvāvataḥ sutaḥ |
9.39.5c indrāya sicyate madhu ||
9.39.6a samīcīnā anūṣata hariṁ hinvantyadribhiḥ |
9.39.6c yonāvṛtasya sīdata ||
9.40.1a punāno akramīdabhi viśvā mṛdho vicarṣaṇiḥ |
9.40.1c śumbhanti vipraṁ dhītibhiḥ ||
9.40.2a ā yonimaruṇo ruhadgamadindraṁ vṛṣā sutaḥ |
9.40.2c dhruve sadasi sīdati ||
9.40.3a nū no rayiṁ mahāmindo'smabhyaṁ soma viśvataḥ |
9.40.3c ā pavasva sahasriṇam ||
9.40.4a viśvā soma pavamāna dyumnānīndavā bhara |
9.40.4c vidāḥ sahasriṇīriṣaḥ ||
9.40.5a sa naḥ punāna ā bhara rayiṁ stotre suvīryam |
9.40.5c jariturvardhayā giraḥ ||
9.40.6a punāna indavā bhara soma dvibarhasaṁ rayim |
9.40.6c vṛṣannindo na ukthyam ||
9.41.1a pra ye gāvo na bhūrṇayastveṣā ayāso akramuḥ |
9.41.1c ghnantaḥ kṛṣṇāmapa tvacam ||
9.41.2a suvitasya manāmahe'ti setuṁ durāvyam |
9.41.2c sāhvāṁso dasyumavratam ||
9.41.3a śṛṇve vṛṣṭeriva svanaḥ pavamānasya śuṣmiṇaḥ |
9.41.3c caranti vidyuto divi ||
9.41.4a ā pavasva mahīmiṣaṁ gomadindo hiraṇyavat |
9.41.4c aśvāvadvājavatsutaḥ ||
9.41.5a sa pavasva vicarṣaṇa ā mahī rodasī pṛṇa |
9.41.5c uṣāḥ sūryo na raśmibhiḥ ||
9.41.6a pari ṇaḥ śarmayantyā dhārayā soma viśvataḥ |
9.41.6c sarā raseva viṣṭapam ||
9.42.1a janayanrocanā divo janayannapsu sūryam |
9.42.1c vasāno gā apo hariḥ ||
9.42.2a eṣa pratnena manmanā devo devebhyaspari |
9.42.2c dhārayā pavate sutaḥ ||
9.42.3a vāvṛdhānāya tūrvaye pavante vājasātaye |
9.42.3c somāḥ sahasrapājasaḥ ||
9.42.4a duhānaḥ pratnamitpayaḥ pavitre pari ṣicyate |
9.42.4c krandandevām̐ ajījanat ||
9.42.5a abhi viśvāni vāryābhi devām̐ ṛtāvṛdhaḥ |
9.42.5c somaḥ punāno arṣati ||
9.42.6a gomannaḥ soma vīravadaśvāvadvājavatsutaḥ |
9.42.6c pavasva bṛhatīriṣaḥ ||
9.43.1a yo atya iva mṛjyate gobhirmadāya haryataḥ |
9.43.1c taṁ gīrbhirvāsayāmasi ||
9.43.2a taṁ no viśvā avasyuvo giraḥ śumbhanti pūrvathā |
9.43.2c indumindrāya pītaye ||
9.43.3a punāno yāti haryataḥ somo gīrbhiḥ pariṣkṛtaḥ |
9.43.3c viprasya medhyātitheḥ ||
9.43.4a pavamāna vidā rayimasmabhyaṁ soma suśriyam |
9.43.4c indo sahasravarcasam ||
9.43.5a induratyo na vājasṛtkanikranti pavitra ā |
9.43.5c yadakṣārati devayuḥ ||
9.43.6a pavasva vājasātaye viprasya gṛṇato vṛdhe |
9.43.6c soma rāsva suvīryam ||
9.44.1a pra ṇa indo mahe tana ūrmiṁ na bibhradarṣasi |
9.44.1c abhi devām̐ ayāsyaḥ ||
9.44.2a matī juṣṭo dhiyā hitaḥ somo hinve parāvati |
9.44.2c viprasya dhārayā kaviḥ ||
9.44.3a ayaṁ deveṣu jāgṛviḥ suta eti pavitra ā |
9.44.3c somo yāti vicarṣaṇiḥ ||
9.44.4a sa naḥ pavasva vājayuścakrāṇaścārumadhvaram |
9.44.4c barhiṣmām̐ ā vivāsati ||
9.44.5a sa no bhagāya vāyave vipravīraḥ sadāvṛdhaḥ |
9.44.5c somo deveṣvā yamat ||
9.44.6a sa no adya vasuttaye kratuvidgātuvittamaḥ |
9.44.6c vājaṁ jeṣi śravo bṛhat ||
9.45.1a sa pavasva madāya kaṁ nṛcakṣā devavītaye |
9.45.1c indavindrāya pītaye ||
9.45.2a sa no arṣābhi dūtyaṁ tvamindrāya tośase |
9.45.2c devāntsakhibhya ā varam ||
9.45.3a uta tvāmaruṇaṁ vayaṁ gobhirañjmo madāya kam |
9.45.3c vi no rāye duro vṛdhi ||
9.45.4a atyū pavitramakramīdvājī dhuraṁ na yāmani |
9.45.4c indurdeveṣu patyate ||
9.45.5a samī sakhāyo asvaranvane krīḻantamatyavim |
9.45.5c induṁ nāvā anūṣata ||
9.45.6a tayā pavasva dhārayā yayā pīto vicakṣase |
9.45.6c indo stotre suvīryam ||
9.46.1a asṛgrandevavītaye'tyāsaḥ kṛtvyā iva |
9.46.1c kṣarantaḥ parvatāvṛdhaḥ ||
9.46.2a pariṣkṛtāsa indavo yoṣeva pitryāvatī |
9.46.2c vāyuṁ somā asṛkṣata ||
9.46.3a ete somāsa indavaḥ prayasvantaścamū sutāḥ |
9.46.3c indraṁ vardhanti karmabhiḥ ||
9.46.4a ā dhāvatā suhastyaḥ śukrā gṛbhṇīta manthinā |
9.46.4c gobhiḥ śrīṇīta matsaram ||
9.46.5a sa pavasva dhanaṁjaya prayantā rādhaso mahaḥ |
9.46.5c asmabhyaṁ soma gātuvit ||
9.46.6a etaṁ mṛjanti marjyaṁ pavamānaṁ daśa kṣipaḥ |
9.46.6c indrāya matsaraṁ madam ||
9.47.1a ayā somaḥ sukṛtyayā mahaścidabhyavardhata |
9.47.1c mandāna udvṛṣāyate ||
9.47.2a kṛtānīdasya kartvā cetante dasyutarhaṇā |
9.47.2c ṛṇā ca dhṛṣṇuścayate ||
9.47.3a ātsoma indriyo raso vajraḥ sahasrasā bhuvat |
9.47.3c ukthaṁ yadasya jāyate ||
9.47.4a svayaṁ kavirvidhartari viprāya ratnamicchati |
9.47.4c yadī marmṛjyate dhiyaḥ ||
9.47.5a siṣāsatū rayīṇāṁ vājeṣvarvatāmiva |
9.47.5c bhareṣu jigyuṣāmasi ||
9.48.1a taṁ tvā nṛmṇāni bibhrataṁ sadhastheṣu maho divaḥ |
9.48.1c cāruṁ sukṛtyayemahe ||
9.48.2a saṁvṛktadhṛṣṇumukthyaṁ mahāmahivrataṁ madam |
9.48.2c śataṁ puro rurukṣaṇim ||
9.48.3a atastvā rayimabhi rājānaṁ sukrato divaḥ |
9.48.3c suparṇo avyathirbharat ||
9.48.4a viśvasmā itsvardṛśe sādhāraṇaṁ rajasturam |
9.48.4c gopāmṛtasya virbharat ||
9.48.5a adhā hinvāna indriyaṁ jyāyo mahitvamānaśe |
9.48.5c abhiṣṭikṛdvicarṣaṇiḥ ||
9.49.1a pavasva vṛṣṭimā su no'pāmūrmiṁ divaspari |
9.49.1c ayakṣmā bṛhatīriṣaḥ ||
9.49.2a tayā pavasva dhārayā yayā gāva ihāgaman |
9.49.2c janyāsa upa no gṛham ||
9.49.3a ghṛtaṁ pavasva dhārayā yajñeṣu devavītamaḥ |
9.49.3c asmabhyaṁ vṛṣṭimā pava ||
9.49.4a sa na ūrje vyavyayaṁ pavitraṁ dhāva dhārayā |
9.49.4c devāsaḥ śṛṇavanhi kam ||
9.49.5a pavamāno asiṣyadadrakṣāṁsyapajaṅghanat |
9.49.5c pratnavadrocayanrucaḥ ||
9.50.1a utte śuṣmāsa īrate sindhorūrmeriva svanaḥ |
9.50.1c vāṇasya codayā pavim ||
9.50.2a prasave ta udīrate tisro vāco makhasyuvaḥ |
9.50.2c yadavya eṣi sānavi ||
9.50.3a avyo vāre pari priyaṁ hariṁ hinvantyadribhiḥ |
9.50.3c pavamānaṁ madhuścutam ||
9.50.4a ā pavasva madintama pavitraṁ dhārayā kave |
9.50.4c arkasya yonimāsadam ||
9.50.5a sa pavasva madintama gobhirañjāno aktubhiḥ |
9.50.5c indavindrāya pītaye ||
9.51.1a adhvaryo adribhiḥ sutaṁ somaṁ pavitra ā sṛja |
9.51.1c punīhīndrāya pātave ||
9.51.2a divaḥ pīyūṣamuttamaṁ somamindrāya vajriṇe |
9.51.2c sunotā madhumattamam ||
9.51.3a tava tya indo andhaso devā madhorvyaśnate |
9.51.3c pavamānasya marutaḥ ||
9.51.4a tvaṁ hi soma vardhayantsuto madāya bhūrṇaye |
9.51.4c vṛṣantstotāramūtaye ||
9.51.5a abhyarṣa vicakṣaṇa pavitraṁ dhārayā sutaḥ |
9.51.5c abhi vājamuta śravaḥ ||
9.52.1a pari dyukṣaḥ sanadrayirbharadvājaṁ no andhasā |
9.52.1c suvāno arṣa pavitra ā ||
9.52.2a tava pratnebhiradhvabhiravyo vāre pari priyaḥ |
9.52.2c sahasradhāro yāttanā ||
9.52.3a carurna yastamīṅkhayendo na dānamīṅkhaya |
9.52.3c vadhairvadhasnavīṅkhaya ||
9.52.4a ni śuṣmamindaveṣāṁ puruhūta janānām |
9.52.4c yo asmām̐ ādideśati ||
9.52.5a śataṁ na inda ūtibhiḥ sahasraṁ vā śucīnām |
9.52.5c pavasva maṁhayadrayiḥ ||
9.53.1a utte śuṣmāso asthū rakṣo bhindanto adrivaḥ |
9.53.1c nudasva yāḥ parispṛdhaḥ ||
9.53.2a ayā nijaghnirojasā rathasaṅ ge dhane hite |
9.53.2c stavā abibhyuṣā hṛdā ||
9.53.3a asya vratāni nādhṛṣe pavamānasya dūḍhyā |
9.53.3c ruja yastvā pṛtanyati ||
9.53.4a taṁ hinvanti madacyutaṁ hariṁ nadīṣu vājinam |
9.53.4c indumindrāya matsaram ||
9.54.1a asya pratnāmanu dyutaṁ śukraṁ duduhre ahrayaḥ |
9.54.1c payaḥ sahasrasāmṛṣim ||
9.54.2a ayaṁ sūrya ivopadṛgayaṁ sarāṁsi dhāvati |
9.54.2c sapta pravata ā divam ||
9.54.3a ayaṁ viśvāni tiṣṭhati punāno bhuvanopari |
9.54.3c somo devo na sūryaḥ ||
9.54.4a pari ṇo devavītaye vājām̐ arṣasi gomataḥ |
9.54.4c punāna indavindrayuḥ ||
9.55.1a yavaṁyavaṁ no andhasā puṣṭaṁpuṣṭaṁ pari srava |
9.55.1c soma viśvā ca saubhagā ||
9.55.2a indo yathā tava stavo yathā te jātamandhasaḥ |
9.55.2c ni barhiṣi priye sadaḥ ||
9.55.3a uta no govidaśvavitpavasva somāndhasā |
9.55.3c makṣūtamebhirahabhiḥ ||
9.55.4a yo jināti na jīyate hanti śatrumabhītya |
9.55.4c sa pavasva sahasrajit ||
9.56.1a pari soma ṛtaṁ bṛhadāśuḥ pavitre arṣati |
9.56.1c vighnanrakṣāṁsi devayuḥ ||
9.56.2a yatsomo vājamarṣati śataṁ dhārā apasyuvaḥ |
9.56.2c indrasya sakhyamāviśan ||
9.56.3a abhi tvā yoṣaṇo daśa jāraṁ na kanyānūṣata |
9.56.3c mṛjyase soma sātaye ||
9.56.4a tvamindrāya viṣṇave svādurindo pari srava |
9.56.4c nṝntstotṝnpāhyaṁhasaḥ ||
9.57.1a pra te dhārā asaścato divo na yanti vṛṣṭayaḥ |
9.57.1c acchā vājaṁ sahasriṇam ||
9.57.2a abhi priyāṇi kāvyā viśvā cakṣāṇo arṣati |
9.57.2c haristuñjāna āyudhā ||
9.57.3a sa marmṛjāna āyubhiribho rājeva suvrataḥ |
9.57.3c śyeno na vaṁsu ṣīdati ||
9.57.4a sa no viśvā divo vasūto pṛthivyā adhi |
9.57.4c punāna indavā bhara ||
9.58.1a taratsa mandī dhāvati dhārā sutasyāndhasaḥ |
9.58.1c taratsa mandī dhāvati ||
9.58.2a usrā veda vasūnāṁ martasya devyavasaḥ |
9.58.2c taratsa mandī dhāvati ||
9.58.3a dhvasrayoḥ puruṣantyorā sahasrāṇi dadmahe |
9.58.3c taratsa mandī dhāvati ||
9.58.4a ā yayostriṁśataṁ tanā sahasrāṇi ca dadmahe |
9.58.4c taratsa mandī dhāvati ||
9.59.1a pavasva gojidaśvajidviśvajitsoma raṇyajit |
9.59.1c prajāvadratnamā bhara ||
9.59.2a pavasvādbhyo adābhyaḥ pavasvauṣadhībhyaḥ |
9.59.2c pavasva dhiṣaṇābhyaḥ ||
9.59.3a tvaṁ soma pavamāno viśvāni duritā tara |
9.59.3c kaviḥ sīda ni barhiṣi ||
9.59.4a pavamāna svarvido jāyamāno'bhavo mahān |
9.59.4c indo viśvām̐ abhīdasi ||
9.60.1a pra gāyatreṇa gāyata pavamānaṁ vicarṣaṇim |
9.60.1c induṁ sahasracakṣasam ||
9.60.2a taṁ tvā sahasracakṣasamatho sahasrabharṇasam |
9.60.2c ati vāramapāviṣuḥ ||
9.60.3a ati vārānpavamāno asiṣyadatkalaśām̐ abhi dhāvati |
9.60.3c indrasya hārdyāviśan ||
9.60.4a indrasya soma rādhase śaṁ pavasva vicarṣaṇe |
9.60.4c prajāvadreta ā bhara ||
9.61.1a ayā vītī pari srava yasta indo madeṣvā |
9.61.1c avāhannavatīrnava ||
9.61.2a puraḥ sadya itthādhiye divodāsāya śambaram |
9.61.2c adha tyaṁ turvaśaṁ yadum ||
9.61.3a pari ṇo aśvamaśvavidgomadindo hiraṇyavat |
9.61.3c kṣarā sahasriṇīriṣaḥ ||
9.61.4a pavamānasya te vayaṁ pavitramabhyundataḥ |
9.61.4c sakhitvamā vṛṇīmahe ||
9.61.5a ye te pavitramūrmayo'bhikṣaranti dhārayā |
9.61.5c tebhirnaḥ soma mṛḻaya ||
9.61.6a sa naḥ punāna ā bhara rayiṁ vīravatīmiṣam |
9.61.6c īśānaḥ soma viśvataḥ ||
9.61.7a etamu tyaṁ daśa kṣipo mṛjanti sindhumātaram |
9.61.7c samādityebhirakhyata ||
9.61.8a samindreṇota vāyunā suta eti pavitra ā |
9.61.8c saṁ sūryasya raśmibhiḥ ||
9.61.9a sa no bhagāya vāyave pūṣṇe pavasva madhumān |
9.61.9c cārurmitre varuṇe ca ||
9.61.10a uccā te jātamandhaso divi ṣadbhūmyā dade |
9.61.10c ugraṁ śarma mahi śravaḥ ||
9.61.11a enā viśvānyarya ā dyumnāni mānuṣāṇām |
9.61.11c siṣāsanto vanāmahe ||
9.61.12a sa na indrāya yajyave varuṇāya marudbhyaḥ |
9.61.12c varivovitpari srava ||
9.61.13a upo ṣu jātamapturaṁ gobhirbhaṅgaṁ pariṣkṛtam |
9.61.13c induṁ devā ayāsiṣuḥ ||
9.61.14a tamidvardhantu no giro vatsaṁ saṁśiśvarīriva |
9.61.14c ya indrasya hṛdaṁsaniḥ ||
9.61.15a arṣā ṇaḥ soma śaṁ gave dhukṣasva pipyuṣīmiṣam |
9.61.15c vardhā samudramukthyam ||
9.61.16a pavamāno ajījanaddivaścitraṁ na tanyatum |
9.61.16c jyotirvaiśvānaraṁ bṛhat ||
9.61.17a pavamānasya te raso mado rājannaducchunaḥ |
9.61.17c vi vāramavyamarṣati ||
9.61.18a pavamāna rasastava dakṣo vi rājati dyumān |
9.61.18c jyotirviśvaṁ svardṛśe ||
9.61.19a yaste mado vareṇyastenā pavasvāndhasā |
9.61.19c devāvīraghaśaṁsahā ||
9.61.20a jaghnirvṛtramamitriyaṁ sasnirvājaṁ divedive |
9.61.20c goṣā u aśvasā asi ||
9.61.21a saṁmiślo aruṣo bhava sūpasthābhirna dhenubhiḥ |
9.61.21c sīdañchyeno na yonimā ||
9.61.22a sa pavasva ya āvithendraṁ vṛtrāya hantave |
9.61.22c vavrivāṁsaṁ mahīrapaḥ ||
9.61.23a suvīrāso vayaṁ dhanā jayema soma mīḍhvaḥ |
9.61.23c punāno vardha no giraḥ ||
9.61.24a tvotāsastavāvasā syāma vanvanta āmuraḥ |
9.61.24c soma vrateṣu jāgṛhi ||
9.61.25a apaghnanpavate mṛdho'pa somo arāvṇaḥ |
9.61.25c gacchannindrasya niṣkṛtam ||
9.61.26a maho no rāya ā bhara pavamāna jahī mṛdhaḥ |
9.61.26c rāsvendo vīravadyaśaḥ ||
9.61.27a na tvā śataṁ cana hruto rādho ditsantamā minan |
9.61.27c yatpunāno makhasyase ||
9.61.28a pavasvendo vṛṣā sutaḥ kṛdhī no yaśaso jane |
9.61.28c viśvā apa dviṣo jahi ||
9.61.29a asya te sakhye vayaṁ tavendo dyumna uttame |
9.61.29c sāsahyāma pṛtanyataḥ ||
9.61.30a yā te bhīmānyāyudhā tigmāni santi dhūrvaṇe |
9.61.30c rakṣā samasya no nidaḥ ||
9.62.1a ete asṛgramindavastiraḥ pavitramāśavaḥ |
9.62.1c viśvānyabhi saubhagā ||
9.62.2a vighnanto duritā puru sugā tokāya vājinaḥ |
9.62.2c tanā kṛṇvanto arvate ||
9.62.3a kṛṇvanto varivo gave'bhyarṣanti suṣṭutim |
9.62.3c iḻāmasmabhyaṁ saṁyatam ||
9.62.4a asāvyaṁśurmadāyāpsu dakṣo giriṣṭhāḥ |
9.62.4c śyeno na yonimāsadat ||
9.62.5a śubhramandho devavātamapsu dhūto nṛbhiḥ sutaḥ |
9.62.5c svadanti gāvaḥ payobhiḥ ||
9.62.6a ādīmaśvaṁ na hetāro'śūśubhannamṛtāya |
9.62.6c madhvo rasaṁ sadhamāde ||
9.62.7a yāste dhārā madhuścuto'sṛgraminda ūtaye |
9.62.7c tābhiḥ pavitramāsadaḥ ||
9.62.8a so arṣendrāya pītaye tiro romāṇyavyayā |
9.62.8c sīdanyonā vaneṣvā ||
9.62.9a tvamindo pari srava svādiṣṭho aṅgirobhyaḥ |
9.62.9c varivovidghṛtaṁ payaḥ ||
9.62.10a ayaṁ vicarṣaṇirhitaḥ pavamānaḥ sa cetati |
9.62.10c hinvāna āpyaṁ bṛhat ||
9.62.11a eṣa vṛṣā vṛṣavrataḥ pavamāno aśastihā |
9.62.11c karadvasūni dāśuṣe ||
9.62.12a ā pavasva sahasriṇaṁ rayiṁ gomantamaśvinam |
9.62.12c puruścandraṁ puruspṛham ||
9.62.13a eṣa sya pari ṣicyate marmṛjyamāna āyubhiḥ |
9.62.13c urugāyaḥ kavikratuḥ ||
9.62.14a sahasrotiḥ śatāmagho vimāno rajasaḥ kaviḥ |
9.62.14c indrāya pavate madaḥ ||
9.62.15a girā jāta iha stuta indurindrāya dhīyate |
9.62.15c viryonā vasatāviva ||
9.62.16a pavamānaḥ suto nṛbhiḥ somo vājamivāsarat |
9.62.16c camūṣu śakmanāsadam ||
9.62.17a taṁ tripṛṣṭhe trivandhure rathe yuñjanti yātave |
9.62.17c ṛṣīṇāṁ sapta dhītibhiḥ ||
9.62.18a taṁ sotāro dhanaspṛtamāśuṁ vājāya yātave |
9.62.18c hariṁ hinota vājinam ||
9.62.19a āviśankalaśaṁ suto viśvā arṣannabhi śriyaḥ |
9.62.19c śūro na goṣu tiṣṭhati ||
9.62.20a ā ta indo madāya kaṁ payo duhantyāyavaḥ |
9.62.20c devā devebhyo madhu ||
9.62.21a ā naḥ somaṁ pavitra ā sṛjatā madhumattamam |
9.62.21c devebhyo devaśruttamam ||
9.62.22a ete somā asṛkṣata gṛṇānāḥ śravase mahe |
9.62.22c madintamasya dhārayā ||
9.62.23a abhi gavyāni vītaye nṛmṇā punāno arṣasi |
9.62.23c sanadvājaḥ pari srava ||
9.62.24a uta no gomatīriṣo viśvā arṣa pariṣṭubhaḥ |
9.62.24c gṛṇāno jamadagninā ||
9.62.25a pavasva vāco agriyaḥ soma citrābhirūtibhiḥ |
9.62.25c abhi viśvāni kāvyā ||
9.62.26a tvaṁ samudriyā apo'griyo vāca īrayan |
9.62.26c pavasva viśvamejaya ||
9.62.27a tubhyemā bhuvanā kave mahimne soma tasthire |
9.62.27c tubhyamarṣanti sindhavaḥ ||
9.62.28a pra te divo na vṛṣṭayo dhārā yantyasaścataḥ |
9.62.28c abhi śukrāmupastiram ||
9.62.29a indrāyenduṁ punītanograṁ dakṣāya sādhanam |
9.62.29c īśānaṁ vītirādhasam ||
9.62.30a pavamāna ṛtaḥ kaviḥ somaḥ pavitramāsadat |
9.62.30c dadhatstotre suvīryam ||
9.63.1a ā pavasva sahasriṇaṁ rayiṁ soma suvīryam |
9.63.1c asme śravāṁsi dhāraya ||
9.63.2a iṣamūrjaṁ ca pinvasa indrāya matsarintamaḥ |
9.63.2c camūṣvā ni ṣīdasi ||
9.63.3a suta indrāya viṣṇave somaḥ kalaśe akṣarat |
9.63.3c madhumām̐ astu vāyave ||
9.63.4a ete asṛgramāśavo'ti hvarāṁsi babhravaḥ |
9.63.4c somā ṛtasya dhārayā ||
9.63.5a indraṁ vardhanto apturaḥ kṛṇvanto viśvamāryam |
9.63.5c apaghnanto arāvṇaḥ ||
9.63.6a sutā anu svamā rajo'bhyarṣanti babhravaḥ |
9.63.6c indraṁ gacchanta indavaḥ ||
9.63.7a ayā pavasva dhārayā yayā sūryamarocayaḥ |
9.63.7c hinvāno mānuṣīrapaḥ ||
9.63.8a ayukta sūra etaśaṁ pavamāno manāvadhi |
9.63.8c antarikṣeṇa yātave ||
9.63.9a uta tyā harito daśa sūro ayukta yātave |
9.63.9c indurindra iti bruvan ||
9.63.10a parīto vāyave sutaṁ gira indrāya matsaram |
9.63.10c avyo vāreṣu siñcata ||
9.63.11a pavamāna vidā rayimasmabhyaṁ soma duṣṭaram |
9.63.11c yo dūṇāśo vanuṣyatā ||
9.63.12a abhyarṣa sahasriṇaṁ rayiṁ gomantamaśvinam |
9.63.12c abhi vājamuta śravaḥ ||
9.63.13a somo devo na sūryo'dribhiḥ pavate sutaḥ |
9.63.13c dadhānaḥ kalaśe rasam ||
9.63.14a ete dhāmānyāryā śukrā ṛtasya dhārayā |
9.63.14c vājaṁ gomantamakṣaran ||
9.63.15a sutā indrāya vajriṇe somāso dadhyāśiraḥ |
9.63.15c pavitramatyakṣaran ||
9.63.16a pra soma madhumattamo rāye arṣa pavitra ā |
9.63.16c mado yo devavītamaḥ ||
9.63.17a tamī mṛjantyāyavo hariṁ nadīṣu vājinam |
9.63.17c indumindrāya matsaram ||
9.63.18a ā pavasva hiraṇyavadaśvāvatsoma vīravat |
9.63.18c vājaṁ gomantamā bhara ||
9.63.19a pari vāje na vājayumavyo vāreṣu siñcata |
9.63.19c indrāya madhumattamam ||
9.63.20a kaviṁ mṛjanti marjyaṁ dhībhirviprā avasyavaḥ |
9.63.20c vṛṣā kanikradarṣati ||
9.63.21a vṛṣaṇaṁ dhībhirapturaṁ somamṛtasya dhārayā |
9.63.21c matī viprāḥ samasvaran ||
9.63.22a pavasva devāyuṣagindraṁ gacchatu te madaḥ |
9.63.22c vāyumā roha dharmaṇā ||
9.63.23a pavamāna ni tośase rayiṁ soma śravāyyam |
9.63.23c priyaḥ samudramā viśa ||
9.63.24a apaghnanpavase mṛdhaḥ kratuvitsoma matsaraḥ |
9.63.24c nudasvādevayuṁ janam ||
9.63.25a pavamānā asṛkṣata somāḥ śukrāsa indavaḥ |
9.63.25c abhi viśvāni kāvyā ||
9.63.26a pavamānāsa āśavaḥ śubhrā asṛgramindavaḥ |
9.63.26c ghnanto viśvā apa dviṣaḥ ||
9.63.27a pavamānā divasparyantarikṣādasṛkṣata |
9.63.27c pṛthivyā adhi sānavi ||
9.63.28a punānaḥ soma dhārayendo viśvā apa sridhaḥ |
9.63.28c jahi rakṣāṁsi sukrato ||
9.63.29a apaghnantsoma rakṣaso'bhyarṣa kanikradat |
9.63.29c dyumantaṁ śuṣmamuttamam ||
9.63.30a asme vasūni dhāraya soma divyāni pārthivā |
9.63.30c indo viśvāni vāryā ||
9.64.1a vṛṣā soma dyumām̐ asi vṛṣā deva vṛṣavrataḥ |
9.64.1c vṛṣā dharmāṇi dadhiṣe ||
9.64.2a vṛṣṇaste vṛṣṇyaṁ śavo vṛṣā vanaṁ vṛṣā madaḥ |
9.64.2c satyaṁ vṛṣanvṛṣedasi ||
9.64.3a aśvo na cakrado vṛṣā saṁ gā indo samarvataḥ |
9.64.3c vi no rāye duro vṛdhi ||
9.64.4a asṛkṣata pra vājino gavyā somāso aśvayā |
9.64.4c śukrāso vīrayāśavaḥ ||
9.64.5a śumbhamānā ṛtāyubhirmṛjyamānā gabhastyoḥ |
9.64.5c pavante vāre avyaye ||
9.64.6a te viśvā dāśuṣe vasu somā divyāni pārthivā |
9.64.6c pavantāmāntarikṣyā ||
9.64.7a pavamānasya viśvavitpra te sargā asṛkṣata |
9.64.7c sūryasyeva na raśmayaḥ ||
9.64.8a ketuṁ kṛṇvandivaspari viśvā rūpābhyarṣasi |
9.64.8c samudraḥ soma pinvase ||
9.64.9a hinvāno vācamiṣyasi pavamāna vidharmaṇi |
9.64.9c akrāndevo na sūryaḥ ||
9.64.10a induḥ paviṣṭa cetanaḥ priyaḥ kavīnāṁ matī |
9.64.10c sṛjadaśvaṁ rathīriva ||
9.64.11a ūrmiryaste pavitra ā devāvīḥ paryakṣarat |
9.64.11c sīdannṛtasya yonimā ||
9.64.12a sa no arṣa pavitra ā mado yo devavītamaḥ |
9.64.12c indavindrāya pītaye ||
9.64.13a iṣe pavasva dhārayā mṛjyamāno manīṣibhiḥ |
9.64.13c indo rucābhi gā ihi ||
9.64.14a punāno varivaskṛdhyūrjaṁ janāya girvaṇaḥ |
9.64.14c hare sṛjāna āśiram ||
9.64.15a punāno devavītaya indrasya yāhi niṣkṛtam |
9.64.15c dyutāno vājibhiryataḥ ||
9.64.16a pra hinvānāsa indavo'cchā samudramāśavaḥ |
9.64.16c dhiyā jūtā asṛkṣata ||
9.64.17a marmṛjānāsa āyavo vṛthā samudramindavaḥ |
9.64.17c agmannṛtasya yonimā ||
9.64.18a pari ṇo yāhyasmayurviśvā vasūnyojasā |
9.64.18c pāhi naḥ śarma vīravat ||
9.64.19a mimāti vahniretaśaḥ padaṁ yujāna ṛkvabhiḥ |
9.64.19c pra yatsamudra āhitaḥ ||
9.64.20a ā yadyoniṁ hiraṇyayamāśurṛtasya sīdati |
9.64.20c jahātyapracetasaḥ ||
9.64.21a abhi venā anūṣateyakṣanti pracetasaḥ |
9.64.21c majjantyavicetasaḥ ||
9.64.22a indrāyendo marutvate pavasva madhumattamaḥ |
9.64.22c ṛtasya yonimāsadam ||
9.64.23a taṁ tvā viprā vacovidaḥ pari ṣkṛṇvanti vedhasaḥ |
9.64.23c saṁ tvā mṛjantyāyavaḥ ||
9.64.24a rasaṁ te mitro aryamā pibanti varuṇaḥ kave |
9.64.24c pavamānasya marutaḥ ||
9.64.25a tvaṁ soma vipaścitaṁ punāno vācamiṣyasi |
9.64.25c indo sahasrabharṇasam ||
9.64.26a uto sahasrabharṇasaṁ vācaṁ soma makhasyuvam |
9.64.26c punāna indavā bhara ||
9.64.27a punāna indaveṣāṁ puruhūta janānām |
9.64.27c priyaḥ samudramā viśa ||
9.64.28a davidyutatyā rucā pariṣṭobhantyā kṛpā |
9.64.28c somāḥ śukrā gavāśiraḥ ||
9.64.29a hinvāno hetṛbhiryata ā vājaṁ vājyakramīt |
9.64.29c sīdanto vanuṣo yathā ||
9.64.30a ṛdhaksoma svastaye saṁjagmāno divaḥ kaviḥ |
9.64.30c pavasva sūryo dṛśe ||
9.65.1a hinvanti sūramusrayaḥ svasāro jāmayaspatim |
9.65.1c mahāminduṁ mahīyuvaḥ ||
9.65.2a pavamāna rucārucā devo devebhyaspari |
9.65.2c viśvā vasūnyā viśa ||
9.65.3a ā pavamāna suṣṭutiṁ vṛṣṭiṁ devebhyo duvaḥ |
9.65.3c iṣe pavasva saṁyatam ||
9.65.4a vṛṣā hyasi bhānunā dyumantaṁ tvā havāmahe |
9.65.4c pavamāna svādhyaḥ ||
9.65.5a ā pavasva suvīryaṁ mandamānaḥ svāyudha |
9.65.5c iho ṣvindavā gahi ||
9.65.6a yadadbhiḥ pariṣicyase mṛjyamāno gabhastyoḥ |
9.65.6c druṇā sadhasthamaśnuṣe ||
9.65.7a pra somāya vyaśvavatpavamānāya gāyata |
9.65.7c mahe sahasracakṣase ||
9.65.8a yasya varṇaṁ madhuścutaṁ hariṁ hinvantyadribhiḥ |
9.65.8c indumindrāya pītaye ||
9.65.9a tasya te vājino vayaṁ viśvā dhanāni jigyuṣaḥ |
9.65.9c sakhitvamā vṛṇīmahe ||
9.65.10a vṛṣā pavasva dhārayā marutvate ca matsaraḥ |
9.65.10c viśvā dadhāna ojasā ||
9.65.11a taṁ tvā dhartāramoṇyoḥ pavamāna svardṛśam |
9.65.11c hinve vājeṣu vājinam ||
9.65.12a ayā citto vipānayā hariḥ pavasva dhārayā |
9.65.12c yujaṁ vājeṣu codaya ||
9.65.13a ā na indo mahīmiṣaṁ pavasva viśvadarśataḥ |
9.65.13c asmabhyaṁ soma gātuvit ||
9.65.14a ā kalaśā anūṣatendo dhārābhirojasā |
9.65.14c endrasya pītaye viśa ||
9.65.15a yasya te madyaṁ rasaṁ tīvraṁ duhantyadribhiḥ |
9.65.15c sa pavasvābhimātihā ||
9.65.16a rājā medhābhirīyate pavamāno manāvadhi |
9.65.16c antarikṣeṇa yātave ||
9.65.17a ā na indo śatagvinaṁ gavāṁ poṣaṁ svaśvyam |
9.65.17c vahā bhagattimūtaye ||
9.65.18a ā naḥ soma saho juvo rūpaṁ na varcase bhara |
9.65.18c suṣvāṇo devavītaye ||
9.65.19a arṣā soma dyumattamo'bhi droṇāni roruvat |
9.65.19c sīdañchyeno na yonimā ||
9.65.20a apsā indrāya vāyave varuṇāya marudbhyaḥ |
9.65.20c somo arṣati viṣṇave ||
9.65.21a iṣaṁ tokāya no dadhadasmabhyaṁ soma viśvataḥ |
9.65.21c ā pavasva sahasriṇam ||
9.65.22a ye somāsaḥ parāvati ye arvāvati sunvire |
9.65.22c ye vādaḥ śaryaṇāvati ||
9.65.23a ya ārjīkeṣu kṛtvasu ye madhye pastyānām |
9.65.23c ye vā janeṣu pañcasu ||
9.65.24a te no vṛṣṭiṁ divaspari pavantāmā suvīryam |
9.65.24c suvānā devāsa indavaḥ ||
9.65.25a pavate haryato harirgṛṇāno jamadagninā |
9.65.25c hinvāno goradhi tvaci ||
9.65.26a pra śukrāso vayojuvo hinvānāso na saptayaḥ |
9.65.26c śrīṇānā apsu mṛñjata ||
9.65.27a taṁ tvā suteṣvābhuvo hinvire devatātaye |
9.65.27c sa pavasvānayā rucā ||
9.65.28a ā te dakṣaṁ mayobhuvaṁ vahnimadyā vṛṇīmahe |
9.65.28c pāntamā puruspṛham ||
9.65.29a ā mandramā vareṇyamā vipramā manīṣiṇam |
9.65.29c pāntamā puruspṛham ||
9.65.30a ā rayimā sucetunamā sukrato tanūṣvā |
9.65.30c pāntamā puruspṛham ||
9.66.1a pavasva viśvacarṣaṇe'bhi viśvāni kāvyā |
9.66.1c sakhā sakhibhya īḍyaḥ ||
9.66.2a tābhyāṁ viśvasya rājasi ye pavamāna dhāmanī |
9.66.2c pratīcī soma tasthatuḥ ||
9.66.3a pari dhāmāni yāni te tvaṁ somāsi viśvataḥ |
9.66.3c pavamāna ṛtubhiḥ kave ||
9.66.4a pavasva janayanniṣo'bhi viśvāni vāryā |
9.66.4c sakhā sakhibhya ūtaye ||
9.66.5a tava śukrāso arcayo divaspṛṣṭhe vi tanvate |
9.66.5c pavitraṁ soma dhāmabhiḥ ||
9.66.6a taveme sapta sindhavaḥ praśiṣaṁ soma sisrate |
9.66.6c tubhyaṁ dhāvanti dhenavaḥ ||
9.66.7a pra soma yāhi dhārayā suta indrāya matsaraḥ |
9.66.7c dadhāno akṣiti śravaḥ ||
9.66.8a samu tvā dhībhirasvaranhinvatīḥ sapta jāmayaḥ |
9.66.8c vipramājā vivasvataḥ ||
9.66.9a mṛjanti tvā samagruvo'vye jīrāvadhi ṣvaṇi |
9.66.9c rebho yadajyase vane ||
9.66.10a pavamānasya te kave vājintsargā asṛkṣata |
9.66.10c arvanto na śravasyavaḥ ||
9.66.11a acchā kośaṁ madhuścutamasṛgraṁ vāre avyaye |
9.66.11c avāvaśanta dhītayaḥ ||
9.66.12a acchā samudramindavo'staṁ gāvo na dhenavaḥ |
9.66.12c agmannṛtasya yonimā ||
9.66.13a pra ṇa indo mahe raṇa āpo arṣanti sindhavaḥ |
9.66.13c yadgobhirvāsayiṣyase ||
9.66.14a asya te sakhye vayamiyakṣantastvotayaḥ |
9.66.14c indo sakhitvamuśmasi ||
9.66.15a ā pavasva gaviṣṭaye mahe soma nṛcakṣase |
9.66.15c endrasya jaṭhare viśa ||
9.66.16a mahām̐ asi soma jyeṣṭha ugrāṇāminda ojiṣṭhaḥ |
9.66.16c yudhvā sañchaśvajjigetha ||
9.66.17a ya ugrebhyaścidojīyāñchūrebhyaścicchūrataraḥ |
9.66.17c bhūridābhyaścinmaṁhīyān ||
9.66.18a tvaṁ soma sūra eṣastokasya sātā tanūnām |
9.66.18c vṛṇīmahe sakhyāya vṛṇīmahe yujyāya ||
9.66.19a agna āyūṁṣi pavasa ā suvorjamiṣaṁ ca naḥ |
9.66.19c āre bādhasva ducchunām ||
9.66.20a agnirṛṣiḥ pavamānaḥ pāñcajanyaḥ purohitaḥ |
9.66.20c tamīmahe mahāgayam ||
9.66.21a agne pavasva svapā asme varcaḥ suvīryam |
9.66.21c dadhadrayiṁ mayi poṣam ||
9.66.22a pavamāno ati sridho'bhyarṣati suṣṭutim |
9.66.22c sūro na viśvadarśataḥ ||
9.66.23a sa marmṛjāna āyubhiḥ prayasvānprayase hitaḥ |
9.66.23c induratyo vicakṣaṇaḥ ||
9.66.24a pavamāna ṛtaṁ bṛhacchukraṁ jyotirajījanat |
9.66.24c kṛṣṇā tamāṁsi jaṅghanat ||
9.66.25a pavamānasya jaṅghnato hareścandrā asṛkṣata |
9.66.25c jīrā ajiraśociṣaḥ ||
9.66.26a pavamāno rathītamaḥ śubhrebhiḥ śubhraśastamaḥ |
9.66.26c hariścandro marudgaṇaḥ ||
9.66.27a pavamāno vyaśnavadraśmibhirvājasātamaḥ |
9.66.27c dadhatstotre suvīryam ||
9.66.28a pra suvāna indurakṣāḥ pavitramatyavyayam |
9.66.28c punāna indurindramā ||
9.66.29a eṣa somo adhi tvaci gavāṁ krīḻatyadribhiḥ |
9.66.29c indraṁ madāya johuvat ||
9.66.30a yasya te dyumnavatpayaḥ pavamānābhṛtaṁ divaḥ |
9.66.30c tena no mṛḻa jīvase ||
9.67.1a tvaṁ somāsi dhārayurmandra ojiṣṭho adhvare |
9.67.1c pavasva maṁhayadrayiḥ ||
9.67.2a tvaṁ suto nṛmādano dadhanvānmatsarintamaḥ |
9.67.2c indrāya sūrirandhasā ||
9.67.3a tvaṁ suṣvāṇo adribhirabhyarṣa kanikradat |
9.67.3c dyumantaṁ śuṣmamuttamam ||
9.67.4a indurhinvāno arṣati tiro vārāṇyavyayā |
9.67.4c harirvājamacikradat ||
9.67.5a indo vyavyamarṣasi vi śravāṁsi vi saubhagā |
9.67.5c vi vājāntsoma gomataḥ ||
9.67.6a ā na indo śatagvinaṁ rayiṁ gomantamaśvinam |
9.67.6c bharā soma sahasriṇam ||
9.67.7a pavamānāsa indavastiraḥ pavitramāśavaḥ |
9.67.7c indraṁ yāmebhirāśata ||
9.67.8a kakuhaḥ somyo rasa indurindrāya pūrvyaḥ |
9.67.8c āyuḥ pavata āyave ||
9.67.9a hinvanti sūramusrayaḥ pavamānaṁ madhuścutam |
9.67.9c abhi girā samasvaran ||
9.67.10a avitā no ajāśvaḥ pūṣā yāmaniyāmani |
9.67.10c ā bhakṣatkanyāsu naḥ ||
9.67.11a ayaṁ somaḥ kapardine ghṛtaṁ na pavate madhu |
9.67.11c ā bhakṣatkanyāsu naḥ ||
9.67.12a ayaṁ ta āghṛṇe suto ghṛtaṁ na pavate śuci |
9.67.12c ā bhakṣatkanyāsu naḥ ||
9.67.13a vāco jantuḥ kavīnāṁ pavasva soma dhārayā |
9.67.13c deveṣu ratnadhā asi ||
9.67.14a ā kalaśeṣu dhāvati śyeno varma vi gāhate |
9.67.14c abhi droṇā kanikradat ||
9.67.15a pari pra soma te raso'sarji kalaśe sutaḥ |
9.67.15c śyeno na takto arṣati ||
9.67.16a pavasva soma mandayannindrāya madhumattamaḥ ||
pavasva | soma | mandayan | indrāya | madhumat-tamaḥ ||9.67.16||
9.67.18a te sutāso madintamāḥ śukrā vāyumasṛkṣata ||
te | sutāsaḥ | madin-tamāḥ | śukrāḥ | vāyum | asṛkṣata ||9.67.18||
grāvṇā | tunnaḥ | abhi-stutaḥ | pavitram | soma | gacchasi |
dadhat | stotre | su-vīryam ||9.67.19||
eṣaḥ | tunnaḥ | abhi-stutaḥ | pavitram | ati | gāhate |
rakṣaḥ-hā | vāram | avyayam ||9.67.20||
yat | anti | yat | ca | dūrake | bhayam | vindati | mām | iha |
pavamāna | vi | tat | jahi ||9.67.21||
pavamānaḥ | saḥ | adya | naḥ | pavitreṇa | vi-carṣaṇiḥ |
yaḥ | potā | saḥ | punātu | naḥ ||9.67.22||
yat | te | pavitram | arciṣi | agne | vi-tatam | antaḥ | ā |
brahma | tena | punīhi | naḥ ||9.67.23||
yat | te | pavitram | arci-vat | agne | tena | punīhi | naḥ |
brahma-savaiḥ | punīhi | naḥ ||9.67.24||
ubhābhyām | deva | savitariti | pavitreṇa | savena | ca |
mām | punīhi | viśvataḥ ||9.67.25||
tri-bhiḥ | tvam | deva | savitaḥ | varṣiṣṭhaiḥ | soma | dhāma-bhiḥ |
agne | dakṣaiḥ | punīhi | naḥ ||9.67.26||
punantu | mām | deva-janāḥ | punantu | vasavaḥ | dhiyā |
viśve | devāḥ | punīta | mā | jāta-vedaḥ | punīhi | mā ||9.67.27||
pra | pyāyasva | pra | syandasva | soma | viśvebhiḥ | aṁśu-bhiḥ |
devebhyaḥ | ut-tamam | haviḥ ||9.67.28||
upa | priyam | panipnatam | yuvānam | āhuti-vṛdham |
aganma | bibhrataḥ | namaḥ ||9.67.29||
alāyyasya | paraśuḥ | nanāśa | tam | ā | pavasva | deva | soma |
ākhum | cit | eva | deva | soma ||9.67.30||
yaḥ | pāvamānīḥ | adhi-eti | ṛṣi-bhiḥ | sam-bhṛtam | rasam |
sarvam | saḥ | pūtam | aśnāti | svaditam | mātariśvanā ||9.67.31||
pāvamānīḥ | yaḥ | adhi-eti | ṛṣi-bhiḥ | sam-bhṛtam | rasam |
tasmai | sarasvatī | duhe | kṣīram | sarpiḥ | madhu | udakam ||9.67.32||
pra | devam | accha | madhu-mantaḥ | indavaḥ | asisyadanta | gāvaḥ | ā | na | dhenavaḥ |
barhi-sadaḥ | vacanā-vantaḥ | ūdha-bhiḥ | pari-srutam | usriyāḥ | niḥ-nijam | dhire ||9.68.1||
saḥ | roruvat | abhi | pūrvāḥ | acikradat | upa-āruhaḥ | śrathayan | svādate | hariḥ |
tiraḥ | pavitram | pari-yan | uru | jrayaḥ | ni | śaryāṇi | dadhate | devaḥ | ā | varam ||9.68.2||
vi | yaḥ | mame | yamyā | saṁyatī iti sam-yatī | madaḥ | sākam-vṛdhā | payasā | pinvat | akṣitā |
mahī iti | apāre iti | rajasī iti | vi-vevidat | abhi-vrajan | akṣitam | pājaḥ | ā | dade ||9.68.3||
saḥ | mātarā | vi-caran | vājayan | apaḥ | pra | medhiraḥ | svadhayā | pinvate | padam |
aṁśuḥ | yavena | pipiśe | yataḥ | nṛ-bhiḥ | sam | jāmi-bhiḥ | nasate | rakṣate | śiraḥ ||9.68.4||
sam | dakṣeṇa | manasā | jāyate | kaviḥ | ṛtasya | garbhaḥ | ni-hitaḥ | yamā | paraḥ |
yūnā | ha | santā | prathamam | vi | jajñatuḥ | guhā | hitam | janima | nemam | ut-yatam ||9.68.5||
mandrasya | rūpam | vividuḥ | manīṣiṇaḥ | śyenaḥ | yat | andhaḥ | abharat | parā-vataḥ |
tam | marjayanta | su-vṛdham | nadīṣu | ā | uśantam | aṁśum | pari-yantam | ṛgmiyam ||9.68.6||
tvām | mṛjanti | daśa | yoṣaṇaḥ | sutam | soma | ṛṣi-bhiḥ | mati-bhiḥ | dhīti-bhiḥ | hitam |
avyaḥ | vārebhiḥ | uta | devahūti-bhiḥ | nṛ-bhiḥ | yataḥ | vājam | ā | darṣi | sātaye ||9.68.7||
pari-prayantam | vayyam | su-saṁsadam | somam | manīṣāḥ | abhi | anūṣata | stubhaḥ |
yaḥ | dhārayā | madhu-mān | ūrmiṇā | divaḥ | iyarti | vācam | rayiṣāṭ | amartyaḥ ||9.68.8||
ayam | divaḥ | iyarti | viśvam | ā | rajaḥ | somaḥ | punānaḥ | kalaśeṣu | sīdati |
at-bhiḥ | gobhiḥ | mṛjyate | adri-bhiḥ | sutaḥ | punānaḥ | induḥ | varivaḥ | vidat | priyam ||9.68.9||
eva | naḥ | soma | pari-sicyamānaḥ | vayaḥ | dadhat | citra-tamam | pavasva |
adveṣe iti | dyāvāpṛthivī iti | huvema | devāḥ | dhatta | rayim | asme iti | su-vīram ||9.68.10||
iṣuḥ | na | dhanvan | prati | dhīyate | matiḥ | vatsaḥ | na | mātuḥ | upa | sarji | ūrdhani |
urudhārā-iva | duhe | agre | ā-yatī | asya | vrateṣu | api | somaḥ | iṣyate ||9.69.1||
upo iti | matiḥ | pṛcyate | sicyate | madhu | mandra-ajanī | codate | antaḥ | āsani |
pavamānaḥ | sam-taniḥ | praghnatām-iva | madhu-mān | drapsaḥ | pari | vāram | arṣati ||9.69.2||
avye | vadhū-yuḥ | pavate | pari | tvaci | śrathnīte | naptīḥ | aditeḥ | ṛtam | yate |
hariḥ | akrān | yajataḥ | sam-yataḥ | madaḥ | nṛmnā | śiśānaḥ | mahiṣaḥ | na | śobhate ||9.69.3||
ukṣā | mimāti | prati | yanti | dhenavaḥ | devasya | devīḥ | upa | yanti | niḥ-kṛtam |
ati | akramīt | arjunam | vāram | avyayam | atkam | na | niktam | pari | somaḥ | avyata ||9.69.4||
amṛktena | ruśatā | vāsasā | hariḥ | amartyaḥ | niḥ-nijānaḥ | pari | vyata |
divaḥ | pṛṣṭham | barhaṇā | niḥ-nije | kṛta | upa-staraṇam | camvoḥ | nabhasmayam ||9.69.5||
sūryasya-iva | raśmayaḥ | dravayitnavaḥ | matsarāsaḥ | pra-supaḥ | sākam | īrate |
tantum | tatam | pari | sargāsaḥ | āśavaḥ | na | indrāt | ṛte | pavate | dhāma | kim | cana ||9.69.6||
sindhoḥ-iva | pravaṇe | nimne | āśavaḥ | vṛṣa-cyutāḥ | madāsaḥ | gātum | āśata |
śam | naḥ | ni-veśe | dvi-pade | catuḥ-pade | asme iti | vājāḥ | soma | tiṣṭhantu | kṛṣṭayaḥ ||9.69.7||
ā | naḥ | pavasva | vasu-mat | hiraṇya-vat | aśva-vat | go-mat | yava-mat | su-vīryam |
yūyam | hi | soma | pitaraḥ | mama | sthana | divaḥ | mūrdhānaḥ | pra-sthitāḥ | vayaḥ-kṛtaḥ ||9.69.8||
ete | somāḥ | pavamānāsaḥ | indram | rathāḥ-iva | pra | yayuḥ | sātim | accha |
sutāḥ | pavitram | ati | yanti | avyam | hitvī | vavrim | haritaḥ | vṛṣṭim | accha ||9.69.9||
indo iti | indrāya | bṛhate | pavasva | su-mṛḻīkaḥ | anavadyaḥ | riśādāḥ |
bhara | candrāṇi | gṛṇate | vasūni | devaiḥ | dyāvāpṛthivī iti | pra | avatam | naḥ ||9.69.10||
triḥ | asmai | sapta | dhenavaḥ | duduhre | satyām | ā-śiram | pūrvye | vi-omani |
catvāri | anyā | bhuvanāni | niḥ-nije | cārūṇi | cakre | yat | ṛtaiḥ | avardhata ||9.70.1||
saḥ | bhikṣamāṇaḥ | amṛtasya | cāruṇaḥ | ubhe iti | dyāvā | kāvyena | vi | śaśrathe |
tejiṣṭhāḥ | apaḥ | maṁhanā | pari | vyata | yadi | devasya | śravasā | sadaḥ | viduḥ ||9.70.2||
te | asya | santu | ketavaḥ | amṛtyavaḥ | adābhyāsaḥ | januṣī iti | ubhe iti | anu |
yebhiḥ | nṛmṇā | ca | devyā | ca | punate | āt | it | rājānam | mananāḥ | agṛbhṇata ||9.70.3||
saḥ | mṛjyamānaḥ | daśa-bhiḥ | sukarma-bhiḥ | pra | madhyamāsu | mātṛṣu | pra-me | sacā |
vratāni | pānaḥ | amṛtasya | cāruṇaḥ | ubhe iti | nṛ-cakṣāḥ | anu | paśyate | viśau ||9.70.4||
saḥ | marmṛjānaḥ | indriyāya | dhāyase | ā | ubhe iti | antariti | rodasī iti | harṣate | hitaḥ |
vṛṣā | śuṣmeṇa | bādhate | vi | duḥ-matīḥ | ādediśānaḥ | śaryahā-iva | śurudhaḥ ||9.70.5||
saḥ | mātarā | na | dadṛśānaḥ | usriyaḥ | nānadat | eti | marutām-iva | svanaḥ |
jānan | ṛtam | prathamam | yat | svaḥ-naram | pra-śastaye | kam | avṛṇīta | su-kratuḥ ||9.70.6||
ruvati | bhīmaḥ | vṛṣabhaḥ | taviṣyayā | śṛṅge iti | śiśānaḥ | hariṇī iti | vi-cakṣaṇaḥ |
ā | yonim | somaḥ | su-kṛtam | ni | sīdati | gavyayī | tvak | bhavati | niḥ-nik | avyayī ||9.70.7||
śuciḥ | punānaḥ | tanvam | arepasam | avye | hariḥ | ni | adhāviṣṭa | sānavi |
juṣṭaḥ | mitrāya | varuṇāya | vāyave | tri-dhātu | madhu | kriyate | sukarma-bhiḥ ||9.70.8||
pavasva | soma | deva-vītaye | vṛṣā | indrasya | hārdi | soma-dhānam | ā | viśa |
purā | naḥ | bādhāt | duḥ-itā | ati | pāraya | kṣetra-vit | hi | diśaḥ | āha | vi-pṛcchate ||9.70.9||
hitaḥ | na | saptiḥ | abhi | vājam | arṣa | indrasya | indo iti | jaṭharam | ā | pavasva |
nāvā | na | sindhum | ati | parṣi | vidvān | śūraḥ | na | yudhyan | ava | naḥ | nidaḥ | spariti spaḥ ||9.70.10||
ā | dakṣiṇā | sṛjyate | śuṣmī | ā-sadam | veti | druhaḥ | rakṣasaḥ | pāti | jāgṛviḥ |
hariḥ | opaśam | kṛṇute | nabhaḥ | payaḥ | upa-stire | camvoḥ | brahma | niḥ-nije ||9.71.1||
pra | kṛṣṭihā-iva | śūṣaḥ | eti | roruvat | asuryam | varṇam | ni | riṇīte | asya | tam |
jahāti | vavrim | pituḥ | eti | niḥ-kṛtam | upa-prutam | kṛṇute | niḥ-nijam | tanā ||9.71.2||
adri-bhiḥ | sutaḥ | pavate | gabhastyoḥ | vṛṣa-yate | nabhasā | vepate | matī |
saḥ | modate | nasate | sādhate | girā | nenikte | ap-su | yajate | parīmaṇi ||9.71.3||
pari | dyukṣam | sahasaḥ | parvata-vṛdham | madhvaḥ | siñcanti | harmyasya | sakṣaṇim |
ā | yasmin | gāvaḥ | suhuta-adaḥ | ūdhani | mūrdhan | śrīṇanti | agriyam | varīma-bhiḥ ||9.71.4||
sam | īmiti | ratham | na | bhurijoḥ | aheṣata | daśa | svasāraḥ | aditeḥ | upa-sthe | ā |
jigāt | upa | jrayati | goḥ | apīcyam | padam | yat | asya | matuthāḥ | ajījanan ||9.71.5||
śyenaḥ | na | yonim | sadanam | dhiyā | kṛtam | hiraṇyayam | ā-sadam | devaḥ | ā | īṣati |
ā | īmiti | riṇanti | barhiṣi | priyam | girā | aśvaḥ | na | devān | api | eti | yajñiyaḥ ||9.71.6||
parā | vi-aktaḥ | aruṣaḥ | divaḥ | kaviḥ | vṛṣā | tri-pṛṣṭhaḥ | anaviṣṭa | gāḥ | abhi |
sahasra-nītiḥ | yatiḥ | parā-yatiḥ | rebhaḥ | na | pūrvīḥ | uṣasaḥ | vi | rājati ||9.71.7||
tveṣam | rūpam | kṛṇute | varṇaḥ | asya | saḥ | yatra | aśayat | sam-ṛtā | sedhati | sridhaḥ |
apsāḥ | yāti | svadhayā | daivyam | janam | sam | su-stutī | nasate | sam | go-agrayā ||9.71.8||
ukṣā-iva | yūthā | pari-yan | arāvīt | adhi | tviṣīḥ | adhita | sūryasya |
divyaḥ | su-parṇaḥ | ava | cakṣata | kṣām | somaḥ | pari | kratunā | paśyate | jāḥ ||9.71.9||
harim | mṛjanti | aruṣaḥ | na | yujyate | sam | dhenu-bhiḥ | kalaśe | somaḥ | ajyate |
ut | vācam | īrayati | hinvate | matī | puru-stutasya | kati | cit | pari-priyaḥ ||9.72.1||
sākam | vadanti | bahavaḥ | manīṣiṇaḥ | indrasya | somam | jaṭhare | yat | ā-duhuḥ |
yadi | mṛjanti | su-gabhastayaḥ | naraḥ | sa-nīḻābhiḥ | daśa-bhiḥ | kāmyam | madhu ||9.72.2||
aramamāṇaḥ | ati | eti | gāḥ | abhi | sūryasya | priyam | duhituḥ | tiraḥ | ravam |
anu | asmai | joṣam | abharat | vinam-gṛsaḥ | sam | dvayībhiḥ | svasṛ-bhiḥ | kṣeti | jāmi-bhiḥ ||9.72.3||
nṛ-dhūtaḥ | adri-sutaḥ | barhiṣi | priyaḥ | patiḥ | gavām | pra-divaḥ | induḥ | ṛtviyaḥ |
purandhi-vān | manuṣaḥ | yajña-sādhanaḥ | śuciḥ | dhiyā | pavate | somaḥ | indra | te ||9.72.4||
nṛbāhu-bhyām | coditaḥ | dhārayā | sutaḥ | anu-svadham | pavate | somaḥ | indra | te |
ā | aprāḥ | kratūn | sam | ajaiḥ | adhvare | matīḥ | veḥ | na | dru-sat | camvoḥ | ā | asadat | hariḥ ||9.72.5||
aṁśum | duhanti | stanayantam | akṣitam | kavim | kavayaḥ | apasaḥ | manīṣiṇaḥ |
sam | īmiti | gāvaḥ | matayaḥ | yanti | sam-yataḥ | ṛtasya | yonā | sadane | punaḥ-bhuvaḥ ||9.72.6||
nābhā | pṛthivyāḥ | dharuṇaḥ | mahaḥ | divaḥ | apām | ūrmau | sindhuṣu | antaḥ | ukṣitaḥ |
indrasya | vajraḥ | vṛṣabhaḥ | vibhu-vasuḥ | somaḥ | hṛde | pavate | cāru | matsaraḥ ||9.72.7||
saḥ | tu | pavasva | pari | pārthivam | rajaḥ | stotre | śikṣan | ā-dhūnvate | ca | sukrato iti su-krato |
mā | naḥ | niḥ | bhāk | vasunaḥ | sadana-spṛśaḥ | rayim | piśaṅgam | bahulam | vasīmahi ||9.72.8||
ā | tu | naḥ | indo iti | śata-dātu | aśvyam | sahasra-dātu | paśu-mat | hiraṇya-vat |
upa | māsva | bṛhatīḥ | revatīḥ | iṣaḥ | adhi | stotrasya | pavamāna | naḥ | gahi ||9.72.9||
srakve | drapsasya | dhamataḥ | sam | asvaran | ṛtasya | yonā | sam | aranta | nābhayaḥ |
trīn | saḥ | mūrdhnaḥ | asuraḥ | cakre | ā-rabhe | satyasya | nāvaḥ | su-kṛtam | apīparan ||9.73.1||
samyak | samyañcaḥ | mahiṣāḥ | aheṣata | sindhoḥ | ūrmau | adhi | venāḥ | avīvipan |
madhoḥ | dhārābhiḥ | janayantaḥ | arkam | it | priyām | indrasya | tanvam | avīvṛdhan ||9.73.2||
pavitra-vantaḥ | pari | vācam | āsate | pitā | eṣām | pratnaḥ | abhi | rakṣati | vratam |
mahaḥ | samudram | varuṇaḥ | tiraḥ | dadhe | dhīrāḥ | it | śekuḥ | dharuṇeṣu | ā-rabham ||9.73.3||
sahasra-dhāre | ava | te | sam | asvaran | divaḥ | nāke | madhu-jihvāḥ | asaścataḥ |
asya | spaśaḥ | na | ni | miṣanti | bhūrṇayaḥ | pade-pade | pāśinaḥ | santi | setavaḥ ||9.73.4||
pituḥ | mātuḥ | adhi | ā | ye | sam-asvaran | ṛcā | śocantaḥ | sam-dahantaḥ | avratān |
indra-dviṣṭām | apa | dhamanti | māyayā | tvacam | asiknīm | bhūmanaḥ | divaḥ | pari ||9.73.5||
pratnāt | mānāt | adhi | ā | ye | sam-asvaran | śloka-yantrāsaḥ | rabhasasya | mantavaḥ |
apa | anakṣāsaḥ | badhirāḥ | ahāsata | ṛtasya | panthām | na | taranti | duḥ-kṛtaḥ ||9.73.6||
sahasra-dhāre | vi-tate | pavitre | ā | vācam | punanti | kavayaḥ | manīṣiṇaḥ |
rudrāsaḥ | eṣām | iṣirāsaḥ | adruhaḥ | spaśaḥ | su-añcaḥ | su-dṛśaḥ | nṛ-cakṣasaḥ ||9.73.7||
ṛtasya | gopāḥ | na | dabhāya | su-kratuḥ | trī | saḥ | pavitrā | hṛdi | antaḥ | ā | dadhe |
vidvān | saḥ | viśvā | bhuvanā | abhi | paśyati | ava | ajuṣṭān | vidhyati | karte | avratān ||9.73.8||
ṛtasya | tantuḥ | vi-tataḥ | pavitre | ā | jihvāyāḥ | agre | varuṇasya | māyayā |
dhīrāḥ | cit | tat | sam-inakṣantaḥ | āśata | atra | kartam | ava | padāti | apra-bhuḥ ||9.73.9||
śiśuḥ | na | jātaḥ | ava | cakradat | vane | svaḥ | yat | vājī | aruṣaḥ | sisāsati |
divaḥ | retasā | sacate | payaḥ-vṛdhā | tam | īmahe | su-matī | śarma | sa-prathaḥ ||9.74.1||
divaḥ | yaḥ | skambhaḥ | dharuṇaḥ | su-ātataḥ | ā-pūrṇaḥ | aṁśuḥ | pari-eti | viśvataḥ |
saḥ | ime iti | mahī iti | rodasī iti | yakṣat | ā-vṛtā | samīcīne iti sam-īcīne | dāhāra | sam | iṣaḥ | kaviḥ ||9.74.2||
mahi | psaraḥ | su-kṛtam | somyam | madhu | urvī | gavyūtiḥ | aditeḥ | ṛtam | yate |
īśe | yaḥ | vṛṣṭeḥ | itaḥ | usriyaḥ | vṛṣā | apām | netā | yaḥ | itaḥ-ūtiḥ | ṛgmiyaḥ ||9.74.3||
ātman-vat | nabhaḥ | duhyate | ghṛtam | payaḥ | ṛtasya | nābhiḥ | amṛtam | vi | jāyate |
sam-īcīnāḥ | su-dānavaḥ | prīṇanti | tam | naraḥ | hitam | ava | mehanti | peravaḥ ||9.74.4||
arāvīt | aṁśuḥ | sacamānaḥ | ūrmiṇā | deva-avyam | manuṣe | pinvati | tvacam |
dadhāti | garbham | aditeḥ | upa-sthe | ā | yena | tokam | ca | tanayam | ca | dhāmahe ||9.74.5||
sahasra-dhāre | ava | tāḥ | asaścataḥ | tṛtīye | santu | rajasi | prajā-vatīḥ |
catasraḥ | nābhaḥ | ni-hitāḥ | avaḥ | divaḥ | haviḥ | bharanti | amṛtam | ghṛta-ścutaḥ ||9.74.6||
śvetam | rūpam | kṛṇute | yat | sisāsati | somaḥ | mīḍhvān | asuraḥ | veda | bhūmanaḥ |
dhiyā | śamī | sacate | saḥ | īm | abhi | pra-vat | divaḥ | kavandham | ava | darṣat | udriṇam ||9.74.7||
adha | śvetam | kalaśam | gobhiḥ | aktam | kārṣman | ā | vājī | akramīt | sasa-vān |
ā | hinvire | manasā | deva-yantaḥ | kakṣīvate | śata-himāya | gonām ||9.74.8||
at-bhiḥ | soma | papṛcānasya | te | rasaḥ | avyaḥ | vāram | vi | pavamāna | dhāvati |
saḥ | mṛjyamānaḥ | kavi-bhiḥ | madin-tama | svadasva | indrāya | pavamāna | pītaye ||9.74.9||
abhi | priyāṇi | pavate | canaḥ-hitaḥ | nāmāni | yahvaḥ | adhi | yeṣu | vardhate |
ā | sūryasya | bṛhataḥ | bṛhan | adhi | ratham | viṣvañcam | aruhat | vi-cakṣaṇaḥ ||9.75.1||
ṛtasya | jihvā | pavate | madhu | priyam | vaktā | patiḥ | dhiyaḥ | asyāḥ | adābhyaḥ |
dadhāti | putraḥ | pitroḥ | apīcyam | nāma | tṛtīyam | adhi | rocane | divaḥ ||9.75.2||
ava | dyutānaḥ | kalaśān | acikradat | nṛ-bhiḥ | yemānaḥ | kośe | ā | hiraṇyaye |
abhi | īm | ṛtasya | dohanāḥ | anūṣata | adhi | tri-pṛṣṭhaḥ | uṣasaḥ | vi | rājati ||9.75.3||
adri-bhiḥ | sutaḥ | mati-bhiḥ | canaḥ-hitaḥ | pra-rocayan | rodasī iti | mātarā | śuciḥ |
romāṇi | avyā | samayā | vi | dhāvati | madhoḥ | dhārā | pinvamānā | dive-dive ||9.75.4||
pari | soma | pra | dhanva | svastaye | nṛ-bhiḥ | punānaḥ | abhi | vāsaya | ā-śiram |
ye | te | madāḥ | āhanasaḥ | vi-hāyasaḥ | tebhiḥ | indram | codaya | dātave | magham ||9.75.5||
dhartā | divaḥ | pavate | kṛtvyaḥ | rasaḥ | dakṣaḥ | devānām | anu-mādyaḥ | nṛ-bhiḥ |
hariḥ | sṛjānaḥ | atyaḥ | na | satva-bhiḥ | vṛthā | pājāṁsi | kṛṇute | nadīṣu | ā ||9.76.1||
śūraḥ | na | dhatte | āyudhā | gabhastyoḥ | svariti svaḥ | sisāsan | rathiraḥ | go-iṣṭiṣu |
indrasya | śuṣmam | īrayan | apasyu-bhiḥ | induḥ | hinvānaḥ | ajyate | manīṣi-bhiḥ ||9.76.2||
indrasya | soma | pavamānaḥ | ūrmiṇā | taviṣyamāṇaḥ | jaṭhareṣu | ā | viśa |
pra | naḥ | pinva | vi-dyut | abhrā-iva | rodasī iti | dhiyā | na | vājān | upa | māsi | śaśvataḥ ||9.76.3||
viśvasya | rājā | pavate | svaḥ-dṛśaḥ | ṛtasya | dhītim | ṛṣiṣāṭ | avīvaśat |
yaḥ | sūryasya | asireṇa | mṛjyate | pitā | matīnām | asamaṣṭa-kāvyaḥ ||9.76.4||
vṛṣā-iva | yūthā | pari | kośam | arṣasi | apām | upa-sthe | vṛṣabhaḥ | kanikradat |
saḥ | indrāya | pavase | matsarin-tamaḥ | yathā | jeṣāma | sam-ithe | tvā-ūtayaḥ ||9.76.5||
eṣaḥ | pra | kośe | madhu-mān | acikradat | indrasya | vajraḥ | vapuṣaḥ | vapuḥ-taraḥ |
abhi | īm | ṛtasya | su-dughāḥ | ghṛta-ścutaḥ | vāśrāḥ | arṣanti | payasā-iva | dhenavaḥ ||9.77.1||
saḥ | pūrvyaḥ | pavate | yam | divaḥ | pari | śyenaḥ | mathāyat | iṣitaḥ | tiraḥ | rajaḥ |
saḥ | madhvaḥ | ā | yuvate | vevijānaḥ | it | kṛśānoḥ | astuḥ | manasā | aha | bibhyuṣā ||9.77.2||
te | naḥ | pūrvāsaḥ | uparāsaḥ | indavaḥ | mahe | vājāya | dhanvantu | go-mate |
īkṣeṇyāsaḥ | ahyaḥ | na | cāravaḥ | brahma-brahma | ye | jujuṣuḥ | haviḥ-haviḥ ||9.77.3||
ayam | naḥ | vidvān | vanavat | vanuṣyataḥ | induḥ | satrācā | manasā | puru-stutaḥ |
inasya | yaḥ | sadane | garbham | ā-dadhe | gavām | urubjam | abhi | arṣati | vrajam ||9.77.4||
cakriḥ | divaḥ | pavate | kṛtvyaḥ | rasaḥ | mahān | adabdhaḥ | varuṇaḥ | huruk | yate |
asāvi | mitraḥ | vṛjaneṣu | yajñiyaḥ | atyaḥ | na | yūthe | vṛṣa-yuḥ | kanikradat ||9.77.5||
pra | rājā | vācam | janayan | asisyadat | apaḥ | vasānaḥ | abhi | gāḥ | iyakṣati |
gṛbhṇāti | ripram | aviḥ | asya | tānvā | śuddhaḥ | devānām | upa | yāti | niḥ-kṛtam ||9.78.1||
indrāya | soma | pari | sicyase | nṛ-bhiḥ | nṛ-cakṣāḥ | ūrmiḥ | kaviḥ | ajyase | vane |
pūrvīḥ | hi | te | srutayaḥ | santi | yātave | sahasram | aśvāḥ | harayaḥ | camū-sadaḥ ||9.78.2||
samudriyāḥ | apsarasaḥ | manīṣiṇam | āsīnāḥ | antaḥ | abhi | somam | akṣaran |
tāḥ | īm | hinvanti | harmyasya | sakṣaṇim | yācante | sumnam | pavamānam | akṣitam ||9.78.3||
go-jit | naḥ | somaḥ | ratha-jit | hiraṇya-jit | svaḥ-jit | ap-jit | pavate | sahasra-jit |
yam | devāsaḥ | cakrire | pītaye | madam | svādiṣṭham | drapsam | aruṇam | mayaḥ-bhuvam ||9.78.4||
etāni | soma | pavamānaḥ | asma-yuḥ | satyāni | kṛṇvan | draviṇāni | arṣasi |
jahi | śatrum | antike | dūrake | ca | yaḥ | urvīm | gavyūtim | abhayam | ca | naḥ | kṛdhi ||9.78.5||
acodasaḥ | naḥ | dhanvantu | indavaḥ | pra | suvānāsaḥ | bṛhat-diveṣu | harayaḥ |
vi | ca | naśan | naḥ | iṣaḥ | arātayaḥ | aryaḥ | naśanta | saniṣanta | naḥ | dhiyaḥ ||9.79.1||
pra | naḥ | dhanvantu | indavaḥ | mada-cyutaḥ | dhanā | vā | yebhiḥ | arvataḥ | junīmasi |
tiraḥ | martasya | kasya | cit | pari-hvṛtim | vayam | dhanāni | viśvadhā | bharemahi ||9.79.2||
uta | svasyāḥ | arātyāḥ | ariḥ | hi | saḥ | uta | anyasyāḥ | arātyāḥ | vṛkaḥ | hi | saḥ |
dhanvan | na | tṛṣṇā | sam | arīta | tān | abhi | soma | jahi | pavamāna | duḥ-ādhyaḥ ||9.79.3||
divi | te | nābhā | paramaḥ | yaḥ | ā-dade | pṛthivyāḥ | te | ruruhuḥ | sānavi | kṣipaḥ |
adrayaḥ | tvā | bapsati | goḥ | adhi | tvaci | ap-su | tvā | hastaiḥ | duduhuḥ | manīṣiṇaḥ ||9.79.4||
eva | te | indo iti | su-bhvam | su-peśasam | rasam | tuñjanti | prathamāḥ | abhi-śriyaḥ |
nidam-nidam | pavamāna | ni | tāriṣaḥ | āviḥ | te | śuṣmaḥ | bhavatu | priyaḥ | madaḥ ||9.79.5||
somasya | dhārā | pavate | nṛ-cakṣasaḥ | ṛtena | devān | havate | divaḥ | pari |
bṛhaspateḥ | ravathena | vi | didyute | samudrāsaḥ | na | savanāni | vivyacuḥ ||9.80.1||
yam | tvā | vājin | aghnyāḥ | abhi | anūṣata | ayaḥ-hatam | yonim | ā | rohasi | dyu-mān |
maghonām | āyuḥ | pra-tiran | mahi | śravaḥ | indrāya | soma | pavase | vṛṣā | madaḥ ||9.80.2||
ā | indrasya | kukṣā | pavate | madin-tamaḥ | ūrjam | vasānaḥ | śravase | su-maṅgalaḥ |
pratyaṅ | saḥ | viśvā | bhuvanā | abhi | paprathe | krīḻan | hariḥ | atyaḥ | syandate | vṛṣā ||9.80.3||
tam | tvā | devebhyaḥ | madhumat-tamam | naraḥ | sahasra-dhāram | duhate | daśa | kṣipaḥ |
nṛ-bhiḥ | soma | pra-cyutaḥ | grāva-bhiḥ | sutaḥ | viśvān | devān | ā | pavasva | sahasra-jit ||9.80.4||
tam | tvā | hastinaḥ | madhu-mantam | adri-bhiḥ | duhanti | ap-su | vṛṣabham | daśa | kṣipaḥ |
indram | soma | mādayan | daivyam | janam | sindhoḥ-iva | ūrmiḥ | pavamānaḥ | arṣasi ||9.80.5||
pra | somasya | pavamānasya | ūrmayaḥ | indrasya | yanti | jaṭharam | su-peśasaḥ |
dadhnā | yat | īm | ut-nītāḥ | yaśasā | gavām | dānāya | śūram | ut-amandiṣuḥ | sutāḥ ||9.81.1||
accha | hi | somaḥ | kalaśān | asisyadat | atyaḥ | na | voḻhā | raghu-vartaniḥ | vṛṣā |
atha | devānām | ubhayasya | janmanaḥ | vidvān | aśnoti | amutaḥ | itaḥ | ca | yat ||9.81.2||
ā | naḥ | soma | pavamānaḥ | kira | vasu | indo iti | bhava | magha-vā | rādhasaḥ | mahaḥ |
śikṣa | vayaḥ-dhaḥ | vasave | su | cetunā | mā | naḥ | gayam | āre | asmat | parā | sicaḥ ||9.81.3||
ā | naḥ | pūṣā | pavamānaḥ | su-rātayaḥ | mitraḥ | gacchantu | varuṇaḥ | sa-joṣasaḥ |
bṛhaspatiḥ | marutaḥ | vāyuḥ | aśvinā | tvaṣṭā | savitā | su-yamā | sarasvatī ||9.81.4||
ubhe iti | dyāvāpṛthivī iti | viśvaminve iti viśvam-inve | aryamā | devaḥ | aditiḥ | vi-dhātā |
bhagaḥ | nṛ-śaṁsaḥ | uru | antarikṣam | viśve | devāḥ | pavamānam | juṣanta ||9.81.5||
asāvi | somaḥ | aruṣaḥ | vṛṣā | hariḥ | rājā-iva | dasmaḥ | abhi | gāḥ | acikradat |
punānaḥ | vāram | pari | eti | avyayam | śyenaḥ | na | yonim | ghṛta-vantam | ā-sadam ||9.82.1||
kaviḥ | vedhasyā | pari | eṣi | māhinam | atyaḥ | na | mṛṣṭaḥ | abhi | vājam | arṣasi |
apa-sedhan | duḥ-itā | soma | mṛḻaya | ghṛtam | vasānaḥ | pari | yāsi | niḥ-nijam ||9.82.2||
parjanyaḥ | pitā | mahiṣasya | parṇinaḥ | nābhā | pṛthivyāḥ | giriṣu | kṣayam | dadhe |
svasāraḥ | āpaḥ | abhi | gāḥ | uta | asaran | sam | grāva-bhiḥ | nasate | vīte | adhvare ||9.82.3||
jāyā-iva | patyau | adhi | śeva | maṁhase | pajrāyāḥ | garbha | śṛṇuhi | bravīmi | te |
antaḥ | vāṇīṣu | pra | cara | su | jīvase | anindyaḥ | vṛjane | soma | jāgṛhi ||9.82.4||
yathā | pūrvebhyaḥ | śata-sāḥ | amṛdhraḥ | sahasra-sāḥ | pari-ayāḥ | vājam | indo iti |
eva | pavasva | suvitāya | navyase | tava | vratam | anu | āpaḥ | sacante ||9.82.5||
pavitram | te | vi-tatam | brahmaṇaḥ | pate | pra-bhuḥ | gātrāṇi | pari | eṣi | viśvataḥ |
atapta-tanūḥ | na | tat | āmaḥ | aśnute | śṛtāsaḥ | it | vahantaḥ | tat | sam | āśata ||9.83.1||
tapoḥ | pavitram | vi-tatam | divaḥ | pade | śocantaḥ | asya | tantavaḥ | vi | asthiran |
avanti | asya | pavitāram | āśavaḥ | divaḥ | pṛṣṭham | adhi | tiṣṭhanti | cetasā ||9.83.2||
arūrucat | uṣasaḥ | pṛśniḥ | agriyaḥ | ukṣā | bibharti | bhuvanāni | vāja-yuḥ |
māyā-vinaḥ | mamire | asya | māyayā | nṛ-cakṣasaḥ | pitaraḥ | garbham | ā | dadhuḥ ||9.83.3||
gandharvaḥ | itthā | padam | asya | rakṣati | pāti | devānām | janimāni | adbhutaḥ |
gṛbhṇāti | ripum | ni-dhayā | nidhā-patiḥ | sukṛt-tamāḥ | madhunaḥ | bhakṣam | āśata ||9.83.4||
haviḥ | haviṣmaḥ | mahi | sadma | daivyam | nabhaḥ | vasānaḥ | pari | yāsi | adhvaram |
rājā | pavitra-rathaḥ | vājam | ā | aruhaḥ | sahasra-bhṛṣṭiḥ | jayasi | śravaḥ | bṛhat ||9.83.5||
pavasva | deva-mādanaḥ | vi-carṣaṇiḥ | apsāḥ | indrāya | varuṇāya | vāyave |
kṛdhi | naḥ | adya | varivaḥ | svasti-mat | uru-kṣitau | gṛṇīhi | daivyam | janam ||9.84.1||
ā | yaḥ | tasthau | bhuvanāni | amartyaḥ | viśvāni | somaḥ | pari | tāni | arṣati |
kṛṇvan | sam-cṛtam | vi-cṛtam | abhiṣṭaye | induḥ | sisakti | uṣasam | na | sūryaḥ ||9.84.2||
ā | yaḥ | gobhiḥ | sṛjyate | oṣadhīṣu | ā | devānām | sumne | iṣayan | upa-vasuḥ |
ā | vi-dyutā | pavate | dhārayā | sutaḥ | indram | somaḥ | mādayan | daivyam | janam ||9.84.3||
eṣaḥ | syaḥ | somaḥ | pavate | sahasra-jit | hinvānaḥ | vācam | iṣirām | uṣaḥ-budham |
induḥ | samudram | ut | iyarti | vāyu-bhiḥ | ā | indrasya | hārdi | kalaśeṣu | sīdati ||9.84.4||
abhi | tyam | gāvaḥ | payasā | payaḥ-vṛdham | somam | śrīṇanti | mati-bhiḥ | svaḥ-vidam |
dhanam-jayaḥ | pavate | kṛtvyaḥ | rasaḥ | vipraḥ | kaviḥ | kāvyena | svaḥ-canāḥ ||9.84.5||
indrāya | soma | su-sutaḥ | pari | srava | apa | amīvā | bhavatu | rakṣasā | saha |
mā | te | rasasya | matsata | dvayāvinaḥ | draviṇasvantaḥ | iha | santu | indavaḥ ||9.85.1||
asmān | sa-marye | pavamāna | codaya | dakṣaḥ | devānām | asi | hi | priyaḥ | madaḥ |
jahi | śatrūn | abhi | ā | bhandanā-yataḥ | piba | indra | somam | ava | naḥ | mṛdhaḥ | jahi ||9.85.2||
adabdhaḥ | indo iti | pavase | madin-tamaḥ | ātmā | indrasya | bhavasi | dhāsiḥ | ut-tamaḥ |
abhi | svaranti | bahavaḥ | manīṣiṇaḥ | rājānam | asya | bhuvanasya | niṁsate ||9.85.3||
sahasra-nīthaḥ | śata-dhāraḥ | adbhutaḥ | indrāya | induḥ | pavate | kāmyam | madhu |
jayan | kṣetram | abhi | arṣa | jayan | apaḥ | urum | naḥ | gātum | kṛṇu | soma | mīḍhvaḥ ||9.85.4||
kanikradat | kalaśe | gobhiḥ | ajyase | vi | avyayam | samayā | vāram | arṣasi |
marmṛjyamānaḥ | atyaḥ | na | sānasiḥ | indrasya | soma | jaṭhare | sam | akṣaraḥ ||9.85.5||
svāduḥ | pavasva | divyāya | janmane | svāduḥ | indrāya | suhavītu-nāmne |
svāduḥ | mitrāya | varuṇāya | vāyave | bṛhaspataye | madhu-mān | adābhyaḥ ||9.85.6||
atyam | mṛjanti | kalaśe | daśa | kṣipaḥ | pra | viprāṇām | matayaḥ | vācaḥ | īrate |
pavamānāḥ | abhi | arṣanti | su-stutim | ā | indram | viśanti | madirāsaḥ | indavaḥ ||9.85.7||
pavamānaḥ | abhi | arṣa | su-vīryam | urvīm | gavyūtim | mahi | śarma | sa-prathaḥ |
mākiḥ | naḥ | asya | pari-sūtiḥ | īśata | indo iti | jayema | tvayā | dhanam-dhanam ||9.85.8||
adhi | dyām | asthāt | vṛṣabhaḥ | vi-cakṣaṇaḥ | arūrucat | vi | divaḥ | rocanā | kaviḥ |
rājā | pavitram | ati | eti | roruvat | divaḥ | pīyūṣam | duhate | nṛ-cakṣasaḥ ||9.85.9||
divaḥ | nāke | madhu-jihvāḥ | asaścataḥ | venāḥ | duhanti | ukṣaṇam | giri-sthām |
ap-su | drapsam | vavṛdhānam | samudre | ā | sindhoḥ | ūrmā | madhu-mantam | pavitre | ā ||9.85.10||
nāke | su-parṇam | upapapti-vāṁsam | giraḥ | venānām | akṛpanta | pūrvīḥ |
śiśum | rihanti | matayaḥ | panipnatam | hiraṇyayam | śakunam | kṣāmaṇi | sthām ||9.85.11||
ūrdhvaḥ | gandharvaḥ | adhi | nāke | asthāt | viśvā | rūpā | prati-cakṣāṇaḥ | asya |
bhānuḥ | śukreṇa | śociṣā | vi | adyaut | pra | arūrucat | rodasī iti | mātarā | śuciḥ ||9.85.12||
pra | te | āśavaḥ | pavamāna | dhī-javaḥ | madāḥ | arṣanti | raghujāḥ-iva | tmanā |
divyāḥ | su-parṇāḥ | madhu-mantaḥ | indavaḥ | madin-tamāsaḥ | pari | kośam | āsate ||9.86.1||
pra | te | madāsaḥ | madirāsaḥ | āśavaḥ | asṛkṣata | rathyāsaḥ | yathā | pṛthak |
dhenuḥ | na | vatsam | payasā | abhi | vajriṇam | indram | indavaḥ | madhu-mantaḥ | ūrmayaḥ ||9.86.2||
atyaḥ | na | hiyānaḥ | abhi | vājam | arṣa | svaḥ-vit | kośam | divaḥ | adri-mātaram |
vṛṣā | pavitre | adhi | sānau | avyaye | somaḥ | punānaḥ | indriyāya | dhāyase ||9.86.3||
pra | te | āśvinīḥ | pavamāna | dhī-juvaḥ | divyāḥ | asṛgran | payasā | dharīmaṇi |
pra | antaḥ | ṛṣayaḥ | sthāvirīḥ | asṛkṣata | ye | tvā | mṛjanti | ṛṣi-sāna | vedhasaḥ ||9.86.4||
viśvā | dhāmāni | viśva-cakṣaḥ | ṛbhvasaḥ | pra-bhoḥ | te | sataḥ | pari | yanti | ketavaḥ |
vi-ānaśiḥ | pavase | soma | dharma-bhiḥ | patiḥ | viśvasya | bhuvanasya | rājasi ||9.86.5||
ubhayataḥ | pavamānasya | raśmayaḥ | dhruvasya | sataḥ | pari | yanti | ketavaḥ |
yadi | pavitre | adhi | mṛjyate | hariḥ | sattā | ni | yonā | kalaśeṣu | sīdati ||9.86.6||
yajñasya | ketuḥ | pavate | su-adhvaraḥ | somaḥ | devānām | upa | yāti | niḥ-kṛtam |
sahasra-dhāraḥ | pari | kośam | arṣati | vṛṣā | pavitram | ati | eti | roruvat ||9.86.7||
rājā | samudram | nadyaḥ | vi | gāhate | apām | ūrmim | sacate | sindhuṣu | śritaḥ |
adhi | asthāt | sānu | pavamānaḥ | avyayam | nābhā | pṛthivyāḥ | dharuṇaḥ | mahaḥ | divaḥ ||9.86.8||
divaḥ | na | sānu | stanayan | acikradat | dyauḥ | ca | yasya | pṛthivī | ca | dharma-bhiḥ |
indrasya | sakhyam | pavate | vi-vevidat | somaḥ | punānaḥ | kalaśeṣu | sīdati ||9.86.9||
jyotiḥ | yajñasya | pavate | madhu | priyam | pitā | devānām | janitā | vibhu-vasuḥ |
dadhāti | ratnam | svadhayoḥ | apīcyam | madin-tamaḥ | matsaraḥ | indriyaḥ | rasaḥ ||9.86.10||
abhi-krandan | kalaśam | vājī | arṣati | patiḥ | divaḥ | śata-dhāraḥ | vi-cakṣaṇaḥ |
hariḥ | mitrasya | sadaneṣu | sīdati | marmṛjānaḥ | avi-bhiḥ | sindhu-bhiḥ | vṛṣā ||9.86.11||
agre | sindhūnām | pavamānaḥ | arṣati | agre | vācaḥ | agriyaḥ | goṣu | gacchati |
agre | vājasya | bhajate | mahā-dhanam | su-āyudhaḥ | sotṛ-bhiḥ | pūyate | vṛṣā ||9.86.12||
ayam | mata-vān | śakunaḥ | yathā | hitaḥ | avye | sasāra | pavamānaḥ | ūrmiṇā |
tava | kratvā | rodasī iti | antarā | kave | śuciḥ | dhiyā | pavate | somaḥ | indra | te ||9.86.13||
drāpim | vasānaḥ | yajataḥ | divi-spṛśam | antarikṣa-prāḥ | bhuvaneṣu | arpitaḥ |
svaḥ | jajñānaḥ | nabhasā | abhi | akramīt | pratnam | asya | pitaram | ā | vivāsati ||9.86.14||
saḥ | asya | viśe | mahi | śarma | yacchati | yaḥ | asya | dhāma | prathamam | vi-ānaśe |
padam | yat | asya | parame | vi-omani | ataḥ | viśvāḥ | abhi | sam | yāti | sam-yataḥ ||9.86.15||
pro iti | ayāsīt | induḥ | indrasya | niḥ-kṛtam | sakhā | sakhyuḥ | na | pra | mināti | sam-giram |
maryaḥ-iva | yuvati-bhiḥ | sam | arṣati | somaḥ | kalaśe | śata-yāmnā | pathā ||9.86.16||
pra | vaḥ | dhiyaḥ | mandra-yuvaḥ | vipanyuvaḥ | panasyuvaḥ | sam-vasaneṣu | akramuḥ |
somam | manīṣāḥ | abhi | anūṣata | stubhaḥ | abhi | dhenavaḥ | payasā | īm | aśiśrayuḥ ||9.86.17||
ā | naḥ | soma | sam-yatam | pipyuṣīm | iṣam | indo iti | pavasva | pavamānaḥ | asridham |
yā | naḥ | dohate | triḥ | ahan | asaścuṣī | kṣu-mat | vāja-vat | madhu-mat | su-vīryam ||9.86.18||
vṛṣā | matīnām | pavate | vi-cakṣaṇaḥ | somaḥ | ahnaḥ | pra-tarītā | uṣasaḥ | divaḥ |
krāṇā | sindhūnām | kalaśān | avīvaśat | indrasya | hārdi | ā-viśan | manīṣi-bhiḥ ||9.86.19||
manīṣi-bhiḥ | pavate | pūrvyaḥ | kaviḥ | nṛ-bhiḥ | yataḥ | pari | kośān | acikradat |
tritasya | nāma | janayan | madhu | kṣarat | indrasya | vāyoḥ | sakhyāya | kartave ||9.86.20||
ayam | punānaḥ | uṣasaḥ | vi | rocayat | ayam | sindhu-bhyaḥ | abhavat | ūm̐ iti | loka-kṛt |
ayam | triḥ | sapta | duduhānaḥ | ā-śiram | somaḥ | hṛde | pavate | cāru | matsaraḥ ||9.86.21||
pavasva | soma | divyeṣu | dhāma-su | sṛjānaḥ | indo iti | kalaśe | pavitre | ā |
sīdan | indrasya | jaṭhare | kanikradat | nṛ-bhiḥ | yataḥ | sūryam | ā | arohayaḥ | divi ||9.86.22||
adri-bhiḥ | sutaḥ | pavase | pavitre | ā | indo iti | indrasya | jaṭhareṣu | ā-viśan |
tvam | nṛ-cakṣāḥ | abhavaḥ | vi-cakṣaṇa | soma | gotram | aṅgiraḥ-bhyaḥ | avṛṇoḥ | apa ||9.86.23||
tvām | soma | pavamānam | su-ādhyaḥ | anu | viprāsaḥ | amadan | avasyavaḥ |
tvām | su-parṇaḥ | ā | abharat | divaḥ | pari | indo iti | viśvābhiḥ | mati-bhiḥ | pari-kṛtam ||9.86.24||
avye | punānam | pari | vāre | ūrmiṇā | harim | navante | abhi | sapta | dhenavaḥ |
apām | upa-sthe | adhi | āyavaḥ | kavim | ṛtasya | yonā | mahiṣāḥ | aheṣata ||9.86.25||
induḥ | punānaḥ | ati | gāhate | mṛdhaḥ | viśvāni | kṛṇvan | su-pathāni | yajyave |
gāḥ | kṛṇvānaḥ | niḥ-nijam | haryataḥ | kaviḥ | atyaḥ | na | krīḻan | pari | vāram | arṣati ||9.86.26||
asaścataḥ | śata-dhārāḥ | abhi-śriyaḥ | harim | navante | ava | tāḥ | udanyuvaḥ |
kṣipaḥ | mṛjanti | pari | gobhiḥ | ā-vṛtam | tṛtīye | pṛṣṭhe | adhi | rocane | divaḥ ||9.86.27||
tava | imāḥ | pra-jāḥ | divyasya | retasaḥ | tvam | viśvasya | bhuvanasya | rājasi |
atha | idam | viśvam | pavamāna | te | vaśe | tvam | indo iti | prathamaḥ | dhāma-dhāḥ | asi ||9.86.28||
tvam | samudraḥ | asi | viśva-vit | kave | tava | imāḥ | pañca | pra-diśaḥ | vi-dharmaṇi |
tvam | dyām | ca | pṛthivīm | ca | ati | jabhriṣe | tava | jyotīṁṣi | pavamāna | sūryaḥ ||9.86.29||
tvam | pavitre | rajasaḥ | vi-dharmaṇi | devebhyaḥ | soma | pavamāna | pūyase |
tvām | uśijaḥ | prathamāḥ | agṛbhṇata | tubhya | imā | viśvā | bhuvanāni | yemire ||9.86.30||
pra | rebhaḥ | eti | ati | vāram | avyayam | vṛṣā | vaneṣu | ava | cakradat | hariḥ |
sam | dhītayaḥ | vāvaśānāḥ | anūṣata | śiśum | rihanti | matayaḥ | panipnatam ||9.86.31||
saḥ | sūryasya | raśmi-bhiḥ | pari | vyata | tantum | tanvānaḥ | tri-vṛtam | yathā | vide |
nayan | ṛtasya | pra-śiṣaḥ | navīyasīḥ | patiḥ | janīnām | upa | yāti | niḥ-kṛtam ||9.86.32||
rājā | sindhūnām | pavate | patiḥ | divaḥ | ṛtasya | yāti | pathi-bhiḥ | kanikradat |
sahasra-dhāraḥ | pari | sicyate | hariḥ | punānaḥ | vācam | janayan | upa-vasuḥ ||9.86.33||
pavamāna | mahi | arṇaḥ | vi | dhāvasi | sūraḥ | na | citraḥ | avyayāni | pavyayā |
gabhasti-pūtaḥ | nṛ-bhiḥ | adri-bhiḥ | sutaḥ | mahe | vājāya | dhanyāya | dhanvasi ||9.86.34||
iṣam | ūrjam | pavamāna | abhi | arṣasi | śyenaḥ | na | vaṁsu | kalaśeṣu | sīdasi |
indrāya | madvā | madyaḥ | madaḥ | sutaḥ | divaḥ | viṣṭambhaḥ | upa-maḥ | vi-cakṣaṇaḥ ||9.86.35||
sapta | svasāraḥ | abhi | mātaraḥ | śiśum | navam | jajñānam | jenyam | vipaḥ-citam |
apām | gandharvam | divyam | nṛ-cakṣasam | somam | viśvasya | bhuvanasya | rājase ||9.86.36||
īśānaḥ | imā | bhuvanāni | vi | īyase | yujānaḥ | indo iti | haritaḥ | su-parṇyaḥ |
tāḥ | te | kṣarantu | madhu-mat | ghṛtam | payaḥ | tava | vrate | soma | tiṣṭhantu | kṛṣṭayaḥ ||9.86.37||
tvam | nṛ-cakṣāḥ | asi | soma | viśvataḥ | pavamāna | vṛṣabha | tā | vi | dhāvasi |
saḥ | naḥ | pavasva | vasu-mat | hiraṇya-vat | vayam | syāma | bhuvaneṣu | jīvase ||9.86.38||
go-vit | pavasva | vasu-vit | hiraṇya-vit | retaḥ-dhāḥ | indo iti | bhuvaneṣu | arpitaḥ |
tvam | su-vīraḥ | asi | soma | viśva-vit | tam | tvā | viprāḥ | upa | girā | ime | āsate ||9.86.39||
ut | madhvaḥ | ūrmiḥ | vananāḥ | atisthipat | apaḥ | vasānaḥ | mahiṣaḥ | vi | gāhate |
rājā | pavitra-rathaḥ | vājam | ā | aruhat | sahasra-bhṛṣṭiḥ | jayati | śravaḥ | bṛhat ||9.86.40||
saḥ | bhandanāḥ | ut | iyarti | prajā-vatīḥ | viśva-āyuḥ | viśvāḥ | su-bharāḥ | ahaḥ-divi |
brahma | prajā-vat | rayim | aśva-pastyam | pītaḥ | indo iti | indram | asmabhyam | yācatāt ||9.86.41||
saḥ | agre | ahnām | hariḥ | haryataḥ | madaḥ | pra | cetasā | cetayate | anu | dyu-bhiḥ |
dvā | janā | yātayan | antaḥ | īyate | narāśaṁsam | ca | daivyam | ca | dhartari ||9.86.42||
añjate | vi | añjate | sam | añjate | kratum | rihanti | madhunā | abhi | añjate |
sindhoḥ | ut-śvāse | patayantam | ukṣaṇam | hiraṇya-pāvāḥ | paśum | āsu | gṛbhṇate ||9.86.43||
vipaḥ-cite | pavamānāya | gāyata | mahī | na | dhārā | ati | andhaḥ | arṣati |
ahiḥ | na | jūṇām | ati | sarpati | tvacam | atyaḥ | na | krīḻan | asarat | vṛṣā | hariḥ ||9.86.44||
agre-gaḥ | rājā | apyaḥ | taviṣyate | vi-mānaḥ | ahnām | bhuvaneṣu | arpitaḥ |
hariḥ | ghṛta-snuḥ | su-dṛśīkaḥ | arṇavaḥ | jyotiḥ-rathaḥ | pavate | rāye | okyaḥ ||9.86.45||
asarji | skambhaḥ | divaḥ | ut-yataḥ | madaḥ | pari | tri-dhātuḥ | bhuvanāni | arṣati |
aṁśum | rihanti | matayaḥ | panipnatam | girā | yadi | niḥ-nijam | ṛgmiṇaḥ | yayuḥ ||9.86.46||
pra | te | dhārāḥ | ati | aṇvāni | meṣyaḥ | punānasya | sam-yataḥ | yanti | raṁhayaḥ |
yat | gobhiḥ | indo iti | camvoḥ | sam-ajyase | ā | suvānaḥ | soma | kalaśeṣu | sīdasi ||9.86.47||
pavasva | soma | kratu-vit | naḥ | ukthyaḥ | avyaḥ | vāre | pari | dhāva | madhu | priyam |
jahi | viśvān | rakṣasaḥ | indo iti | atriṇaḥ | bṛhat | vadema | vidathe | su-vīrāḥ ||9.86.48||
pra | tu | drava | pari | kośam | ni | sīda | nṛ-bhiḥ | punānaḥ | abhi | vājam | arṣa |
aśvam | na | tvā | vājinam | marjayantaḥ | accha | barhiḥ | raśanābhiḥ | nayanti ||9.87.1||
su-āyudhaḥ | pavate | devaḥ | induḥ | aśasti-hā | vṛjanam | rakṣamāṇaḥ |
pitā | devānām | janitā | su-dakṣaḥ | viṣṭambhaḥ | divaḥ | dharuṇaḥ | pṛthivyāḥ ||9.87.2||
ṛṣiḥ | vipraḥ | puraḥ-etā | janānām | ṛbhuḥ | dhīraḥ | uśanā | kāvyena |
saḥ | cit | viveda | ni-hitam | yat | āsām | apīcyam | guhyam | nāma | gonām ||9.87.3||
eṣaḥ | syaḥ | te | madhu-mān | indra | somaḥ | vṛṣā | vṛṣṇe | pari | pavitre | akṣāriti |
sahasra-sāḥ | śata-sāḥ | bhūri-dāvā | śaśvat-tamam | barhiḥ | ā | vājī | asthāt ||9.87.4||
ete | somāḥ | abhi | gavyā | sahasrā | mahe | vājāya | amṛtāya | śravāṁsi |
pavitrebhiḥ | pavamānāḥ | asṛgran | śravasyavaḥ | na | pṛtanājaḥ | atyāḥ ||9.87.5||
pari | hi | sma | puru-hūtaḥ | janānām | viśvā | asarat | bhojanā | pūyamānaḥ |
atha | ā | bhara | śyena-bhṛta | prayāṁsi | rayim | tuñjānaḥ | abhi | vājam | arṣa ||9.87.6||
eṣaḥ | suvānaḥ | pari | somaḥ | pavitre | sargaḥ | na | sṛṣṭaḥ | adadhāvat | arvā |
tigme iti | śiśānaḥ | mahiṣaḥ | na | śṛṅge iti | gāḥ | gavyan | abhi | śūraḥ | na | satvā ||9.87.7||
eṣā | ā | yayau | paramāt | antaḥ | adreḥ | kū-cit | satīḥ | ūrve | gāḥ | viveda |
divaḥ | na | vi-dyut | stanayantī | abhraiḥ | somasya | te | pavate | indra | dhārā ||9.87.8||
uta | sma | rāśim | pari | yāsi | gonām | indreṇa | soma | sa-ratham | punānaḥ |
pūrvīḥ | iṣaḥ | bṛhatīḥ | jīradāno iti jīra-dāno | śikṣa | śacī-vaḥ | tava | tāḥ | upa-stut ||9.87.9||
ayam | somaḥ | indra | tubhyam | sunve | tubhyam | pavate | tvam | asya | pāhi |
tvam | ha | yam | cakṛṣe | tvam | vavṛṣe | indum | madāya | yujyāya | somam ||9.88.1||
saḥ | īm | rathaḥ | na | bhuriṣāṭ | ayoji | mahaḥ | purūṇi | sātaye | vasūni |
āt | īm | viśvā | nahuṣyāṇi | jātā | svaḥ-sātā | vane | ūrdhvā | navanta ||9.88.2||
vāyuḥ | na | yaḥ | niyutvān | iṣṭa-yāmā | nāsatyā-iva | have | ā | śam-bhaviṣṭhaḥ |
viśva-vāraḥ | draviṇodāḥ-iva | tman | pūṣā-iva | dhī-javanaḥ | asi | soma ||9.88.3||
indraḥ | na | yaḥ | mahā | karmāṇi | cakriḥ | hantā | vṛtrāṇām | asi | soma | pūḥ-bhit |
paidvaḥ | na | hi | tvam | ahi-nāmnām | hantā | viśvasya | asi | soma | dasyoḥ ||9.88.4||
agniḥ | na | yaḥ | vane | ā | sṛjyamānaḥ | vṛthā | pājāṁsi | kṛṇute | nadīṣu |
janaḥ | na | yudhvā | mahataḥ | upabdiḥ | iyarti | somaḥ | pavamānaḥ | ūrmim ||9.88.5||
ete | somāḥ | ati | vārāṇi | avyā | divyāḥ | na | kośāsaḥ | abhra-varṣāḥ |
vṛthā | samudram | sindhavaḥ | na | nīcīḥ | sutāsaḥ | abhi | kalaśān | asṛgran ||9.88.6||
śuṣmī | śardhaḥ | na | mārutam | pavasva | anabhi-śastā | divyā | yathā | viṭ |
āpaḥ | na | makṣu | su-matiḥ | bhava | naḥ | sahasra-apsāḥ | pṛtanāṣāṭ | na | yajñaḥ ||9.88.7||
rājñaḥ | nu | te | varuṇasya | vratāni | bṛhat | gabhīram | tava | soma | dhāma |
śuciḥ | tvam | asi | priyaḥ | na | mitraḥ | dakṣāyyaḥ | aryamā-iva | asi | soma ||9.88.8||
pro iti | syaḥ | vahniḥ | pathyābhiḥ | asyān | divaḥ | na | vṛṣṭiḥ | pavamānaḥ | akṣāriti |
sahasra-dhāraḥ | asadat | ni | asme iti | mātuḥ | upa-sthe | vane | ā | ca | somaḥ ||9.89.1||
rājā | sindhūnām | avasiṣṭa | vāsaḥ | ṛtasya | nāvam | ā | aruhat | rajiṣṭhām |
ap-su | drapsaḥ | vavṛdhe | śyena-jūtaḥ | duhe | īm | pitā | duhe | īm | pituḥ | jām ||9.89.2||
siṁham | nasanta | madhvaḥ | ayāsam | harim | aruṣam | divaḥ | asya | patim |
śūraḥ | yut-su | prathamaḥ | pṛcchate | gāḥ | asya | cakṣasā | pari | pāti | ukṣā ||9.89.3||
madhu-pṛṣṭham | ghoram | ayāsam | aśvam | rathe | yuñjanti | uru-cakre | ṛṣvam |
svasāraḥ | īm | jāmayaḥ | marjayanti | sa-nābhayaḥ | vājinam | ūrjayanti ||9.89.4||
catasraḥ | īm | ghṛta-duhaḥ | sacante | samāne | antaḥ | dharuṇe | ni-sattāḥ |
tāḥ | īm | arṣanti | namasā | punānāḥ | tāḥ | īm | viśvataḥ | pari | santi | pūrvīḥ ||9.89.5||
viṣṭambhaḥ | divaḥ | dharuṇaḥ | pṛthivyāḥ | viśvāḥ | uta | kṣitayaḥ | haste | asya |
asat | te | utsaḥ | gṛṇate | niyutvān | madhvaḥ | aṁśuḥ | pavate | indriyāya ||9.89.6||
vanvan | avātaḥ | abhi | deva-vītim | indrāya | soma | vṛtra-hā | pavasva |
śagdhi | mahaḥ | puru-candrasya | rāyaḥ | su-vīryasya | patayaḥ | syāma ||9.89.7||
pra | hinvānaḥ | janitā | rodasyoḥ | rathaḥ | na | vājam | saniṣyan | ayāsīt |
indram | gacchan | āyudhā | sam-śiśānaḥ | viśvā | vasu | hastayoḥ | ā-dadhānaḥ ||9.90.1||
abhi | tri-pṛṣṭham | vṛṣaṇam | vayaḥ-dhām | āṅgūṣāṇām | avāvaśanta | vāṇīḥ |
vanā | vasānaḥ | varuṇaḥ | na | sindhūn | vi | ratna-dhāḥ | dayate | vāryāṇi ||9.90.2||
śūra-grāmaḥ | sarva-vīraḥ | sahāvān | jetā | pavasva | sanitā | dhanāni |
tigma-āyudhaḥ | kṣipra-dhanvā | samat-su | aṣāḻhaḥ | sahvān | pṛtanāsu | śatrūn ||9.90.3||
uru-gavyūtiḥ | abhayāni | kṛṇvan | samīcīne iti sam-īcīne | ā | pavasva | puraṁdhī iti puram-dhī |
apaḥ | sisāsan | uṣasaḥ | svaḥ | gāḥ | sam | cikradaḥ | mahaḥ | asmabhyam | vājān ||9.90.4||
matsi | soma | varuṇam | matsi | mitram | matsi | indram | indo iti | pavamāna | viṣṇum |
matsi | śardhaḥ | mārutam | matsi | devān | matsi | mahām | indram | indo iti | madāya ||9.90.5||
eva | rājā-iva | kratu-mān | amena | viśvā | ghanighnat | duḥ-itā | pavasva |
indo iti | su-uktāya | vacase | vayaḥ | dhāḥ | yūyam | pāta | svasti-bhiḥ | sadā | naḥ ||9.90.6||
asarji | vakvā | rathye | yathā | ājau | dhiyā | manotā | prathamaḥ | manīṣī |
daśa | svasāraḥ | adhi | sānau | avye | ajanti | vahnim | sadanāni | accha ||9.91.1||
vītī | janasya | divyasya | kavyaiḥ | adhi | suvānaḥ | nahuṣyebhiḥ | induḥ |
pra | yaḥ | nṛ-bhiḥ | amṛtaḥ | martyebhiḥ | marmṛjānaḥ | avi-bhiḥ | gobhiḥ | at-bhiḥ ||9.91.2||
vṛṣā | vṛṣṇe | roruvat | aṁśuḥ | asmai | pavamānaḥ | ruśat | īrte | payaḥ | goḥ |
sahasram | ṛkvā | pathi-bhiḥ | vacaḥ-vit | adhvasma-bhiḥ | sūraḥ | aṇvam | vi | yāti ||9.91.3||
ruja | dṛḻhā | cit | rakṣasaḥ | sadāṁsi | punānaḥ | indo iti | ūrṇuhi | vi | vājān |
vṛśca | upariṣṭāt | tujatā | vadhena | ye | anti | dūrāt | upa-nāyam | eṣām ||9.91.4||
saḥ | pratna-vat | navyase | viśva-vāra | su-uktāya | pathaḥ | kṛṇuhi | prācaḥ |
ye | duḥ-sahāsaḥ | vanuṣā | bṛhantaḥ | tān | te | aśyāma | puru-kṛt | purukṣo iti puru-kṣo ||9.91.5||
eva | punānaḥ | apaḥ | svaḥ | gāḥ | asmabhyam | tokā | tanayāni | bhūri |
śam | naḥ | kṣetram | uru | jyotīṁṣi | soma | jyok | naḥ | sūryam | dṛśaye | rirīhi ||9.91.6||
pari | suvānaḥ | hariḥ | aṁśuḥ | pavitre | rathaḥ | na | sarji | sanaye | hiyānaḥ |
āpat | ślokam | indriyam | pūyamānaḥ | prati | devān | ajuṣata | prayaḥ-bhiḥ ||9.92.1||
accha | nṛ-cakṣāḥ | asarat | pavitre | nāma | dadhānaḥ | kaviḥ | asya | yonau |
sīdan | hotā-iva | sadane | camūṣu | upa | īm | agman | ṛṣayaḥ | sapta | viprāḥ ||9.92.2||
pra | su-medhāḥ | gātu-vit | viśva-devaḥ | somaḥ | punānaḥ | sadaḥ | eti | nityam |
bhuvat | viśveṣu | kāvyeṣu | rantā | anu | janān | yatate | pañca | dhīraḥ ||9.92.3||
tava | tye | soma | pavamāna | niṇye | viśve | devāḥ | trayaḥ | ekādaśāsaḥ |
daśa | svadhābhiḥ | adhi | sānau | avye | mṛjanti | tvā | nadyaḥ | sapta | yahvīḥ ||9.92.4||
tat | nu | satyam | pavamānasya | astu | yatra | viśve | kāravaḥ | sam-nasanta |
jyotiḥ | yat | ahne | akṛṇot | ūm̐ iti | lokam | pra | āvat | manum | dasyave | kaḥ | abhīkam ||9.92.5||
pari | sadma-iva | paśu-manti | hotā | rājā | na | satyaḥ | sam-itīḥ | iyānaḥ |
somaḥ | punānaḥ | kalaśān | ayāsīt | sīdan | mṛgaḥ | na | mahiṣaḥ | vaneṣu ||9.92.6||
sākam-ukṣaḥ | marjayanta | svasāraḥ | daśa | dhīrasya | dhītayaḥ | dhanutrīḥ |
hariḥ | pari | adravat | jāḥ | sūryasya | droṇam | nanakṣe | atyaḥ | na | vājī ||9.93.1||
sam | mātṛ-bhiḥ | na | śiśuḥ | vāvaśānaḥ | vṛṣā | dadhanve | puru-vāraḥ | at-bhiḥ |
maryaḥ | na | yoṣām | abhi | niḥ-kṛtam | yan | sam | gacchate | kalaśe | usriyābhiḥ ||9.93.2||
uta | pra | pipye | ūdhaḥ | aghnyāyāḥ | induḥ | dhārābhiḥ | sacate | su-medhāḥ |
mūrdhānam | gāvaḥ | payasā | camūṣu | abhi | śrīṇanti | vasu-bhiḥ | na | niktaiḥ ||9.93.3||
saḥ | naḥ | devebhiḥ | pavamāna | rada | indo iti | rayim | aśvinam | vāvaśānaḥ |
rathirāyatām | uśatī | puram-dhiḥ | asmadryak | ā | dāvane | vasūnām ||9.93.4||
nu | naḥ | rayim | upa | māsva | nṛ-vantam | punānaḥ | vātāpyam | viśva-candram |
pra | vandituḥ | indo iti | tāri | āyuḥ | prātaḥ | makṣu | dhiyā-vasuḥ | jagamyāt ||9.93.5||
adhi | yat | asmin | vājini-iva | śubhaḥ | spardhante | dhiyaḥ | sūrye | na | viśaḥ |
apaḥ | vṛṇānaḥ | pavate | kavi-yan | vrajam | na | paśu-vardhanāya | manma ||9.94.1||
dvitā | vi-ūrṇvan | amṛtasya | dhāma | svaḥ-vide | bhuvanāni | prathanta |
dhiyaḥ | pinvānāḥ | svasare | na | gāvaḥ | ṛta-yantīḥ | abhi | vāvaśre | indum ||9.94.2||
pari | yat | kaviḥ | kāvyā | bharate | śūraḥ | na | rathaḥ | bhuvanāni | viśvā |
deveṣu | yaśaḥ | martāya | bhūṣan | dakṣāya | rāyaḥ | puru-bhūṣu | navyaḥ ||9.94.3||
śriye | jātaḥ | śriye | ā | niḥ | iyāya | śriyam | vayaḥ | jaritṛ-bhyaḥ | dadhāti |
śriyam | vasānāḥ | amṛta-tvam | āyan | bhavanti | satyā | sam-ithā | mita-drau ||9.94.4||
iṣam | ūrjam | abhi | arṣa | aśvam | gām | uru | jyotiḥ | kṛṇuhi | matsi | devān |
viśvāni | hi | su-sahā | tāni | tubhyam | pavamāna | bādhase | soma | śatrūn ||9.94.5||
kanikranti | hariḥ | ā | sṛjyamānaḥ | sīdan | vanasya | jaṭhare | punānaḥ |
nṛ-bhiḥ | yataḥ | kṛṇute | niḥ-nijam | gāḥ | ataḥ | matīḥ | janayata | svadhābhiḥ ||9.95.1||
hariḥ | sṛjānaḥ | pathyām | ṛtasya | iyarti | vācam | aritā-iva | nāvam |
devaḥ | devānām | guhyāni | nāma | āviḥ | kṛṇoti | barhiṣi | pra-vāce ||9.95.2||
apām-iva | it | ūrmayaḥ | tarturāṇāḥ | pra | manīṣāḥ | īrate | somam | accha |
namasyantīḥ | upa | ca | yanti | sam | ca | ā | ca | viśanti | uśatīḥ | uśantam ||9.95.3||
tam | marmṛjānam | mahiṣam | na | sānau | aṁśum | duhanti | ukṣaṇam | giri-sthām |
tam | vāvaśānam | matayaḥ | sacante | tritaḥ | bibharti | varuṇam | samudre ||9.95.4||
iṣyan | vācam | upavaktā-iva | hotuḥ | punānaḥ | indo iti | vi | sya | manīṣām |
indraḥ | ca | yat | kṣayathaḥ | saubhagāya | su-vīryasya | patayaḥ | syāma ||9.95.5||
pra | senā-nīḥ | śūraḥ | agre | rathānām | gavyan | eti | harṣate | asya | senā |
bhadrān | kṛṇvan | indra-havān | sakhi-bhyaḥ | ā | somaḥ | vastrā | rabhasāni | datte ||9.96.1||
sam | asya | harim | harayaḥ | mṛjanti | aśva-hayaiḥ | ani-śitam | namaḥ-bhiḥ |
ā | tiṣṭhati | ratham | indrasya | sakhā | vidvān | ena | su-matim | yāti | accha ||9.96.2||
saḥ | naḥ | deva | deva-tāte | pavasva | mahe | soma | psarase | indra-pānaḥ |
kṛṇvan | apaḥ | varṣayan | dyām | uta | imām | uroḥ | ā | naḥ | varivasya | punānaḥ ||9.96.3||
ajītaye | ahataye | pavasva | svastaye | sarva-tātaye | bṛhate |
tat | uśanti | viśve | ime | sakhāyaḥ | tat | aham | vaśmi | pavamāna | soma ||9.96.4||
somaḥ | pavate | janitā | matīnām | janitā | divaḥ | janitā | pṛthivyāḥ |
janitā | agneḥ | janitā | sūryasya | janitā | indrasya | janitā | uta | viṣṇoḥ ||9.96.5||
brahmā | devānām | pada-vīḥ | kavīnām | ṛṣiḥ | viprāṇām | mahiṣaḥ | mṛgāṇām |
śyenaḥ | gṛdhrāṇām | sva-dhitiḥ | vanānām | somaḥ | pavitram | ati | eti | rebhan ||9.96.6||
pra | avīvipat | vācaḥ | ūrmim | na | sindhuḥ | giraḥ | somaḥ | pavamānaḥ | manīṣāḥ |
antariti | paśyan | vṛjanā | imā | avarāṇi | ā | tiṣṭhati | vṛṣabhaḥ | goṣu | jānan ||9.96.7||
saḥ | matsaraḥ | pṛt-su | vanvan | avātaḥ | sahasra-retāḥ | abhi | vājam | arṣa |
indrāya | indo iti | pavamānaḥ | manīṣī | aṁśoḥ | ūrmim | īraya | gāḥ | iṣaṇyan ||9.96.8||
pari | priyaḥ | kalaśe | deva-vātaḥ | indrāya | somaḥ | raṇyaḥ | madāya |
sahasra-dhāraḥ | śata-vājaḥ | induḥ | vājī | na | saptiḥ | samanā | jigāti ||9.96.9||
saḥ | pūrvyaḥ | vasu-vit | jāyamānaḥ | mṛjānaḥ | ap-su | duduhānaḥ | adrau |
abhiśasti-pāḥ | bhuvanasya | rājā | vidat | gātum | brahmaṇe | pūyamānaḥ ||9.96.10||
tvayā | hi | naḥ | pitaraḥ | soma | pūrve | karmāṇi | cakruḥ | pavamāna | dhīrāḥ |
vanvan | avātaḥ | pari-dhīn | apa | ūrṇu | vīrebhiḥ | aśvaiḥ | magha-vā | bhava | naḥ ||9.96.11||
yathā | apavathāḥ | manave | vayaḥ-dhāḥ | amitra-hā | varivaḥ-vit | haviṣmān |
eva | pavasva | draviṇam | dadhānaḥ | indre | sam | tiṣṭha | janaya | āyudhāni ||9.96.12||
pavasva | soma | madhu-mān | ṛta-vā | apaḥ | vasānaḥ | adhi | sānau | avye |
ava | droṇāni | ghṛta-vanti | sīda | madin-tamaḥ | matsaraḥ | indra-pānaḥ ||9.96.13||
vṛṣṭim | divaḥ | śata-dhāraḥ | pavasva | sahasra-sāḥ | vāja-yuḥ | deva-vītau |
sam | sindhu-bhiḥ | kalaśe | vāvaśānaḥ | sam | usriyābhiḥ | pra-tiran | naḥ | āyuḥ ||9.96.14||
eṣaḥ | syaḥ | somaḥ | mati-bhiḥ | punānaḥ | atyaḥ | na | vājī | tarati | it | arātīḥ |
payaḥ | na | dugdham | aditeḥ | iṣiram | uru-iva | gātuḥ | su-yamaḥ | na | voḻhā ||9.96.15||
su-āyudhaḥ | sotṛ-bhiḥ | pūyamānaḥ | abhi | arṣa | guhyam | cāru | nāma |
abhi | vājam | saptiḥ-iva | śravasyā | abhi | vāyum | abhi | gāḥ | deva | soma ||9.96.16||
śiśum | jajñānam | haryatam | mṛjanti | śumbhanti | vahnim | marutaḥ | gaṇena |
kaviḥ | gīḥ-bhiḥ | kāvyena | kaviḥ | san | somaḥ | pavitram | ati | eti | rebhan ||9.96.17||
ṛṣi-manāḥ | yaḥ | ṛṣi-kṛt | svaḥ-sāḥ | sahasra-nīthaḥ | pada-vīḥ | kavīnām |
tṛtīyam | dhāma | mahiṣaḥ | sisāsan | somaḥ | vi-rājam | anu | rājati | stup ||9.96.18||
camū-sat | śyenaḥ | śakunaḥ | vi-bhṛtvā | go-vinduḥ | drapsaḥ | āyudhāni | bibhrat |
apām | ūrmim | sacamānaḥ | samudram | turīyam | dhāma | mahiṣaḥ | vivakti ||9.96.19||
maryaḥ | na | śubhraḥ | tanvam | mṛjānaḥ | atyaḥ | na | sṛtvā | sanaye | dhanānām |
vṛṣā-iva | yūthā | pari | kośam | arṣan | kanikradat | camvoḥ | ā | viveśa ||9.96.20||
pavasva | indo iti | pavamānaḥ | mahaḥ-bhiḥ | kanikradat | pari | vārāṇi | arṣa |
krīḻan | camvoḥ | ā | viśa | pūyamānaḥ | indram | te | rasaḥ | madiraḥ | mamattu ||9.96.21||
pra | asya | dhārāḥ | bṛhatīḥ | asṛgran | aktaḥ | gobhiḥ | kalaśān | ā | viveśa |
sāma | kṛṇvan | sāmanyaḥ | vipaḥ-cit | krandan | eti | abhi | sakhyuḥ | na | jāmim ||9.96.22||
apa-ghnan | eṣi | pavamāna | śatrūn | priyām | na | jāraḥ | abhi-gītaḥ | induḥ |
sīdan | vaneṣu | śakunaḥ | na | patvā | somaḥ | punānaḥ | kalaśeṣu | sattā ||9.96.23||
ā | te | rucaḥ | pavamānasya | soma | yoṣā-iva | yanti | su-dughāḥ | su-dhārāḥ |
hariḥ | ā-nītaḥ | puru-vāraḥ | ap-su | acikradat | kalaśe | deva-yūnām ||9.96.24||
asya | preṣā | hemanā | pūyamānaḥ | devaḥ | devebhiḥ | sam | apṛkta | rasam |
sutaḥ | pavitram | pari | eti | rebhan | mitā-iva | sadma | paśu-manti | hotā ||9.97.1||
bhadrā | vastrā | samanyā | vasānaḥ | mahān | kaviḥ | ni-vacanāni | śaṁsan |
ā | vacyasva | camvoḥ | pūyamānaḥ | vi-cakṣaṇaḥ | jāgṛviḥ | deva-vītau ||9.97.2||
sam | ūm̐ iti | priyaḥ | mṛjyate | sānau | avye | yaśaḥ-taraḥ | yaśasām | kṣaitaḥ | asme iti |
abhi | svara | dhanva | pūyamānaḥ | yūyam | pāta | svasti-bhiḥ | sadā | naḥ ||9.97.3||
pra | gāyata | abhi | arcāma | devān | somam | hinota | mahate | dhanāya |
svāduḥ | pavāte | ati | vāram | avyam | ā | sīdāti | kalaśam | deva-yuḥ | naḥ ||9.97.4||
induḥ | devānām | upa | sakhyam | ā-yan | sahasra-dhāraḥ | pavate | madāya |
nṛ-bhiḥ | stavānaḥ | anu | dhāma | pūrvam | agan | indram | mahate | saubhagāya ||9.97.5||
stotre | rāye | hariḥ | arṣa | punānaḥ | indram | madaḥ | gacchatu | te | bharāya |
devaiḥ | yāhi | sa-ratham | rādhaḥ | accha | yūyam | pāta | svasti-bhiḥ | sadā | naḥ ||9.97.6||
pra | kāvyam | uśanā-iva | bruvāṇaḥ | devaḥ | devānām | janima | vivakti |
mahi-vrataḥ | śuci-bandhuḥ | pāvakaḥ | padā | varāhaḥ | abhi | eti | rebhan ||9.97.7||
pra | haṁsāsaḥ | tṛpalam | manyum | accha | amāt | astam | vṛṣa-gaṇāḥ | ayāsuḥ |
āṅgūṣyam | pavamānam | sakhāyaḥ | duḥ-marṣam | sākam | pra | vadanti | vāṇam ||9.97.8||
saḥ | raṁhate | uru-gāyasya | jūtim | vṛthā | krīḻantam | mimate | na | gāvaḥ |
parīṇasam | kṛṇute | tigma-śṛṅgaḥ | divā | hariḥ | dadṛśe | naktam | ṛjraḥ ||9.97.9||
induḥ | vājī | pavate | go-nyoghāḥ | indre | somaḥ | saha | invan | madāya |
hanti | rakṣaḥ | bādhate | pari | arātīḥ | varivaḥ | kṛṇvan | vṛjanasya | rājā ||9.97.10||
adha | dhārayā | madhvā | pṛcānaḥ | tiraḥ | roma | pavate | adri-dugdhaḥ |
induḥ | indrasya | sakhyam | juṣāṇaḥ | devaḥ | devasya | matsaraḥ | madāya ||9.97.11||
abhi | priyāṇi | pavate | punānaḥ | devaḥ | devān | svena | rasena | pṛñcan |
induḥ | dharmāṇi | ṛtu-thā | vasānaḥ | daśa | kṣipaḥ | avyata | sānau | avye ||9.97.12||
vṛṣā | śoṇaḥ | abhi-kanikradat | gāḥ | nadayan | eti | pṛthivīm | uta | dyām |
indrasya-iva | vagnuḥ | ā | śṛṇve | ājau | pra-cetayan | arṣati | vācam | ā | imām ||9.97.13||
rasāyyaḥ | payasā | pinvamānaḥ | īrayan | eṣi | madhu-mantam | aṁśum |
pavamānaḥ | sam-tanim | eṣi | kṛṇvan | indrāya | soma | pari-sicyamānaḥ ||9.97.14||
eva | pavasva | madiraḥ | madāya | uda-grābhasya | namayan | vadha-snaiḥ |
pari | varṇam | bharamāṇaḥ | ruśantam | gavyuḥ | naḥ | arṣa | pari | soma | siktaḥ ||9.97.15||
juṣṭvī | naḥ | indo iti | su-pathā | su-gāni | urau | pavasva | varivāṁsi | kṛṇvan |
ghanā-iva | viṣvak | duḥ-itāni | vi-ghnan | adhi | snunā | dhanva | sānau | avye ||9.97.16||
vṛṣṭim | naḥ | arṣa | divyām | jigatnum | iḻā-vatīm | śam-gayīm | jīra-dānum |
stukā-iva | vītā | dhanva | vi-cinvan | bandhūn | imān | avarān | indo iti | vāyūn ||9.97.17||
granthim | na | vi | sya | grathitam | punānaḥ | ṛjum | ca | gātum | vṛjinam | ca | soma |
atyaḥ | na | kradaḥ | hariḥ | ā | sṛjānaḥ | maryaḥ | deva | dhanva | pastya-vān ||9.97.18||
juṣṭaḥ | madāya | deva-tāte | indo iti | pari | snunā | dhanva | sānau | avye |
sahasra-dhāraḥ | surabhiḥ | adabdhaḥ | pari | srava | vāja-sātau | nṛ-sahye ||9.97.19||
araśmānaḥ | ye | arathāḥ | ayuktāḥ | atyāsaḥ | na | sasṛjānāsaḥ | ājau |
ete | śukrāsaḥ | dhanvanti | somāḥ | devāsaḥ | tān | upa | yāta | pibadhyai ||9.97.20||
eva | naḥ | indo | abhi | deva-vītim | pari | srava | nabhaḥ | arṇaḥ | camūṣu |
somaḥ | asmabhyam | kāmyam | bṛhantam | rayim | dadātu | vīra-vantam | ugram ||9.97.21||
takṣat | yadi | manasaḥ | venataḥ | vāk | jyeṣṭhasya | vā | dharmaṇi | kṣoḥ | anīke |
āt | īm | āyan | varam | ā | vāvaśānāḥ | juṣṭam | patim | kalaśe | gāvaḥ | indum ||9.97.22||
pra | dānu-daḥ | divyaḥ | dānu-pinvaḥ | ṛtam | ṛtāya | pavate | su-medhāḥ |
dharmā | bhuvat | vṛjanyasya | rājā | pra | rāsmi-bhiḥ | daśa-bhiḥ | bhāri | bhūma ||9.97.23||
pavitrebhiḥ | pavamānaḥ | nṛ-cakṣāḥ | rājā | devānām | uta | martyānām |
dvitā | bhuvat | rayi-patiḥ | rayīṇām | ṛtam | bharat | su-bhṛtam | cāru | induḥ ||9.97.24||
arvān-iva | śravase | sātim | accha | indrasya | vāyoḥ | abhi | vītim | arṣa |
saḥ | naḥ | sahasrā | bṛhatīḥ | iṣaḥ | dāḥ | bhava | soma | draviṇaḥ-vit | punānaḥ ||9.97.25||
deva-avyaḥ | naḥ | pari-sicyamānāḥ | kṣayam | su-vīram | dhanvantu | somāḥ |
ā-yajyavaḥ | su-matim | viśva-vārāḥ | hotāraḥ | na | divi-yajaḥ | mandra-tamāḥ ||9.97.26||
eva | deva | deva-tāte | pavasva | mahe | soma | psarase | deva-pānaḥ |
mahaḥ | cit | hi | smasi | hitāḥ | sa-marye | kṛdhi | susthāne iti su-sthāne | rodasī iti | punānaḥ ||9.97.27||
aśvaḥ | na | kradaḥ | vṛṣa-bhiḥ | yujānaḥ | siṁhaḥ | na | bhīmaḥ | manasaḥ | javīyān |
arvācīnaiḥ | pathi-bhiḥ | ye | rajiṣṭhāḥ | ā | pavasva | saumanasam | naḥ | indo iti ||9.97.28||
śatam | dhārāḥ | deva-jātāḥ | asṛgran | sahasram | enāḥ | kavayaḥ | mṛjanti |
indo iti | sanitram | divaḥ | ā | pavasva | puraḥ-etā | asi | mahataḥ | dhanasya ||9.97.29||
divaḥ | na | sargāḥ | asasṛgram | ahnām | rājā | na | mitram | pra | mināti | dhīraḥ |
pituḥ | na | putraḥ | kratu-bhiḥ | yatānaḥ | ā | pavasva | viśe | asyai | ajītim ||9.97.30||
pra | te | dhārāḥ | madhu-matīḥ | asṛgran | vārān | yat | pūtaḥ | ati-eṣi | avyān |
pavamāna | pavase | dhāma | gonām | jajñānaḥ | sūryam | apinvaḥ | arkaiḥ ||9.97.31||
kanikradat | anu | panthām | ṛtasya | śukraḥ | vi | bhāsi | amṛtasya | dhāma |
saḥ | indrāya | pavase | matsara-vān | hinvānaḥ | vācam | mati-bhiḥ | kavīnām ||9.97.32||
divyaḥ | su-parṇaḥ | ava | cakṣi | soma | pinvan | dhārāḥ | karmaṇā | deva-vītau |
ā | indo iti | viśa | kalaśam | soma-dhānam | krandan | ihi | sūryasya | upa | raśmim ||9.97.33||
tisraḥ | vācaḥ | īrayati | pra | vahniḥ | ṛtasya | dhītim | brahmaṇaḥ | manīṣām |
gāvaḥ | yanti | go-patim | pṛcchamānāḥ | somam | yanti | matayaḥ | vāvaśānāḥ ||9.97.34||
somam | gāvaḥ | dhenavaḥ | vāvaśānāḥ | somam | viprāḥ | mati-bhiḥ | pṛcchamānāḥ |
somaḥ | sutaḥ | pūyate | ajyamānaḥ | some | arkāḥ | tri-stubhaḥ | sam | navante ||9.97.35||
eva | naḥ | soma | pari-sicyamānaḥ | ā | pavasva | pūyamānaḥ | svasti |
indram | ā | viśa | bṛhatā | raveṇa | vardhaya | vācam | janaya | puram-dhim ||9.97.36||
ā | jāgṛviḥ | vipraḥ | ṛtā | matīnām | somaḥ | punānaḥ | asadat | camūṣu |
sapanti | yam | mithunāsaḥ | ni-kāmāḥ | adhvaryavaḥ | rathirāsaḥ | su-hastāḥ ||9.97.37||
saḥ | punānaḥ | upa | sūre | na | dhātā | ā | ubhe iti | aprāḥ | rodasī iti | vi | saḥ | āvarityāvaḥ |
priyā | cit | yasya | priyasāsaḥ | ūtī | saḥ | tu | dhanam | kāriṇe | na | pra | yaṁsat ||9.97.38||
saḥ | vardhitā | vardhanaḥ | pūyamānaḥ | somaḥ | mīḍhvān | abhi | naḥ | jyotiṣā | āvīt |
yena | naḥ | pūrve | pitaraḥ | pada-jñāḥ | svaḥ-vidaḥ | abhi | gāḥ | adrim | uṣṇan ||9.97.39||
akrān | samudraḥ | prathame | vi-dharman | janayan | pra-jāḥ | bhuvanasya | rājā |
vṛṣā | pavitre | adhi | sānau | avye | bṛhat | somaḥ | vavṛdhe | suvānaḥ | induḥ ||9.97.40||
mahat | tat | somaḥ | mahiṣaḥ | cakāra | apām | yat | garbhaḥ | avṛṇīta | devān |
adadhāt | indre | pavamānaḥ | ojaḥ | ajanayat | sūrye | jyotiḥ | induḥ ||9.97.41||
matsi | vāyum | iṣṭaye | rādhase | ca | matsi | mitrāvaruṇā | pūyamānaḥ |
matsi | śardhaḥ | mārutam | matsi | devān | matsi | dyāvāpṛthivī iti | deva | soma ||9.97.42||
ṛjuḥ | pavasva | vṛjinasya | hantā | apa | amīvām | bādhamānaḥ | mṛdhaḥ | ca |
abhi-śrīṇan | payaḥ | payasā | abhi | gonām | indrasya | tvam | tava | vayam | sakhāyaḥ ||9.97.43||
madhvaḥ | sūdam | pavasva | vasvaḥ | utsam | vīram | ca | naḥ | ā | pavasva | bhagam | ca |
svadasva | indrāya | pavamānaḥ | indo iti | rayim | ca | naḥ | ā | pavasva | samudrāt ||9.97.44||
somaḥ | sutaḥ | dhārayā | atyaḥ | na | hitvā | sindhuḥ | na | nimnam | abhi | vājī | akṣāriti |
ā | yonim | vanyam | asadat | punānaḥ | sam | induḥ | gobhiḥ | asarat | sam | at-bhiḥ ||9.97.45||
eṣaḥ | syaḥ | te | pavate | indra | somaḥ | camūṣu | dhīraḥ | uśate | tavasvān |
svaḥ-cakṣāḥ | rathiraḥ | satya-śuṣmaḥ | kāmaḥ | na | yaḥ | deva-yatām | asarji ||9.97.46||
eṣaḥ | pratnena | vayasā | punānaḥ | tiraḥ | varpāṁsi | duhituḥ | dadhānaḥ |
vasānaḥ | śarma | tri-varūtham | ap-su | hotā-iva | yāti | samaneṣu | rebhan ||9.97.47||
nu | naḥ | tvam | rathiraḥ | deva | soma | pari | srava | camvoḥ | pūyamānaḥ |
ap-su | svādiṣṭhaḥ | madhu-mān | ṛta-vā | devaḥ | na | yaḥ | savitā | satya-manmā ||9.97.48||
abhi | vāyum | vītī | arṣa | gṛṇānaḥ | abhi | mitrāvaruṇā | pūyamānaḥ |
abhi | naram | dhī-javanam | rathe-sthām | abhi | indram | vṛṣaṇam | vajra-bāhum ||9.97.49||
abhi | vastrā | su-vasanāni | arṣa | abhi | dhenūḥ | su-dughāḥ | pūyamānaḥ |
abhi | candrā | bhartave | naḥ | hiraṇyā | abhi | aśvān | rathinaḥ | deva | soma ||9.97.50||
abhi | naḥ | arṣa | divyā | vasūni | abhi | viśvā | pārthivā | pūyamānaḥ |
abhi | yena | draviṇam | aśnavāma | abhi | ārṣeyam | jamadagni-vat | naḥ ||9.97.51||
ayā | pavā | pavasva | enā | vasūni | mām̐ścatve | indo iti | sarasi | pra | dhanva |
bradhnaḥ | cit | atra | vātaḥ | na | jūtaḥ | puru-medhaḥ | cit | takave | naram | dāt ||9.97.52||
uta | naḥ | enā | pavayā | pavasva | adhi | śrute | śravāyyasya | tīrthe |
ṣaṣṭim | sahasrā | naigutaḥ | vasūni | vṛkṣam | na | pakvam | dhūnavat | raṇāya ||9.97.53||
mahi | ime iti | asya | vṛṣanāma | śūṣe iti | mām̐ścatve | vā | pṛśane | vā | vadhatre iti |
asvāpayat | ni-gutaḥ | snehayat | ca | apa | amitrān | apa | acitaḥ | aca | itaḥ ||9.97.54||
sam | trī | pavitrā | vi-tatāni | eṣi | anu | ekam | dhāvasi | pūyamānaḥ |
asi | bhagaḥ | asi | dātrasya | dātā | asi | magha-vā | maghavat-bhyaḥ | indo iti ||9.97.55||
eṣaḥ | viśva-vit | pavate | manīṣī | somaḥ | viśvasya | bhuvanasya | rājā |
drapsān | īrayan | vidatheṣu | induḥ | vi | vāram | avyam | samayā | ati | yāti ||9.97.56||
indum | rihanti | mahiṣāḥ | adabdhāḥ | pade | rebhanti | kavayaḥ | na | gṛdhrāḥ |
hinvanti | dhīrāḥ | daśa-bhiḥ | kṣipābhiḥ | sam | añjate | rūpam | apām | rasena ||9.97.57||
tvayā | vayam | pavamānena | soma | bhare | kṛtam | vi | cinuyāma | śaśvat |
tat | naḥ | mitraḥ | varuṇaḥ | mamahantām | aditiḥ | sindhuḥ | pṛthivī | uta | dyauḥ ||9.97.58||
abhi | naḥ | vāja-sātamam | rayim | arṣa | puru-spṛham |
indo iti | sahasra-bharṇasam | tuvi-dyumnam | vibhva-saham ||9.98.1||
pari | syaḥ | suvānaḥ | avyayam | rathe | na | varma | avyata |
induḥ | abhi | druṇā | hitaḥ | hiyānaḥ | dhārābhiḥ | akṣāriti ||9.98.2||
pari | syaḥ | suvānaḥ | akṣāriti | induḥ | avye | mada-cyutaḥ |
dhārā | yaḥ | ūrdhvaḥ | adhvare | bhrājā | na | eti | gavya-yuḥ ||9.98.3||
saḥ | hi | tvam | deva | śaśvate | vasu | martāya | dāśuṣe |
indo iti | sahasriṇam | rayim | śata-ātmānam | vivāsasi ||9.98.4||
vayam | te | asya | vṛtra-han | vaso iti | vasvaḥ | puru-spṛhaḥ |
ni | nediṣṭha-tamāḥ | iṣaḥ | syāma | sumnasya | adhrigo ityadhri-go ||9.98.5||
dviḥ | yam | pañca | sva-yaśasam | svasāraḥ | adri-saṁhatam |
priyam | indrasya | kāmyam | pra-snāpayanti | ūrmiṇam ||9.98.6||
pari | tyam | haryatam | harim | babhrum | punanti | vāreṇa |
yaḥ | devān | viśvān | it | pari | madena | saha | gacchati ||9.98.7||
asya | vaḥ | hi | avasā | pāntaḥ | dakṣa-sādhanam |
yaḥ | sūriṣu | śravaḥ | bṛhat | dadhe | svaḥ | na | haryataḥ ||9.98.8||
saḥ | vām | yajñeṣu | mānavī iti | induḥ | janiṣṭa | rodasī iti |
devaḥ | devī iti | giri-sthāḥ | asredhan | tam | tuvi-svani ||9.98.9||
indrāya | soma | pātave | vṛtra-ghne | pari | sicyase |
nare | ca | dakṣiṇā-vate | devāya | sadana-sade ||9.98.10||
te | pratnāsaḥ | vi-uṣṭiṣu | somāḥ | pavitre | akṣaran |
apa-prothantaḥ | sanutaḥ | huraḥ-citaḥ | prātariti | tān | apra-cetasaḥ ||9.98.11||
tam | sakhāyaḥ | puraḥ-rucam | yūyam | vayam | ca | sūrayaḥ |
aśyāma | vāja-gandhyam | sanema | vāja-pastyam ||9.98.12||
ā | haryatāya | dhṛṣṇave | dhanuḥ | tanvanti | pauṁsyam |
śukrām | vayanti | asurāya | niḥ-nijam | vipām | agre | mahīyuvaḥ ||9.99.1||
adha | kṣapā | pari-kṛtaḥ | vājān | abhi | pra | gāhate |
yadi | vivasvataḥ | dhiyaḥ | harim | hinvanti | yātave ||9.99.2||
tam | asya | marjayāmasi | madaḥ | yaḥ | indra-pātamaḥ |
yam | gāvaḥ | āsa-bhiḥ | dadhuḥ | purā | nūnam | ca | sūrayaḥ ||9.99.3||
tam | gāthayā | purāṇyā | punānam | abhi | anūṣata |
uto iti | kṛpanta | dhītayaḥ | devānām | nāma | bibhratīḥ ||9.99.4||
tam | ukṣamāṇam | avyaye | vāre | punanti | dharṇasim |
dūtam | na | pūrva-cittaye | ā | śāsate | manīṣiṇaḥ ||9.99.5||
saḥ | punānaḥ | madin-tamaḥ | somaḥ | camūṣu | sīdati |
paśau | na | retaḥ | ā-dadhat | patiḥ | vacasyate | dhiyaḥ ||9.99.6||
saḥ | mṛjyate | sukarma-bhiḥ | devaḥ | devebhyaḥ | sutaḥ |
vide | yat | āsu | sam-dadiḥ | mahīḥ | apaḥ | vi | gāhate ||9.99.7||
sutaḥ | indo iti | pavitre | ā | nṛ-bhiḥ | yataḥ | vi | nīyase |
indrāya | matsarin-tamaḥ | camūṣu | ā | ni | sīdasi ||9.99.8||
abhi | navante | adruhaḥ | priyam | indrasya | kāmyam |
vatsam | na | pūrve | āyuni | jātam | rihanti | mātaraḥ ||9.100.1||
punānaḥ | indo iti | ā | bhara | soma | dvi-barhasam | rayim |
tvam | vasūni | puṣyasi | viśvāni | dāśuṣaḥ | gṛhe ||9.100.2||
tvam | dhiyam | manaḥ-yujam | sṛja | vṛṣṭim | na | tanyatuḥ |
tvam | vasūni | pārthivā | divyā | ca | soma | puṣyasi ||9.100.3||
pari | te | jigyuṣaḥ | yathā | dhārā | sutasya | dhāvati |
raṁhamāṇā | vi | avyayam | vāram | vājī-iva | sānasiḥ ||9.100.4||
kratve | dakṣāya | naḥ | kave | pavasva | soma | dhārayā |
indrāya | pātave | sutaḥ | mitrāya | varuṇāya | ca ||9.100.5||
pavasva | vāja-sātamaḥ | pavitre | dhārayā | sutaḥ |
indrāya | soma | viṣṇave | devebhyaḥ | madhumat-tamaḥ ||9.100.6||
tvām | rihanti | mātaraḥ | harim | pavitre | adruhaḥ |
vatsam | jātam | na | dhenavaḥ | pavamāna | vi-dharmaṇi ||9.100.7||
pavamāna | mahi | śravaḥ | citrebhiḥ | yāsi | raśmi-bhiḥ |
śardhan | tamāṁsi | jighnase | viśvāni | dāśuṣaḥ | gṛhe ||9.100.8||
tvam | dyām | ca | mahi-vrata | pṛthivīm | ca | ati | jabhriṣe |
prati | drāpim | amuñcathāḥ | pavamāna | mahi-tvanā ||9.100.9||
puraḥ-jitī | vaḥ | andhasaḥ | sutāya | mādayitnave |
apa | śvānam | śnathiṣṭana | sakhāyaḥ | dīrgha-jihvyam ||9.101.1||
yaḥ | dhārayā | pāvakayā | pari-prasyandate | sutaḥ |
induḥ | aśvaḥ | na | kṛtvyaḥ ||9.101.2||
tam | duroṣam | abhi | naraḥ | somam | viśvācyā | dhiyā |
yajñam | hinvanti | adri-bhiḥ ||9.101.3||
sutāsaḥ | madhumat-tamāḥ | somāḥ | indrāya | mandinaḥ |
pavitra-vantaḥ | akṣaran | devān | gacchantu | vaḥ | madāḥ ||9.101.4||
induḥ | indrāya | pavate | iti | devāsaḥ | abruvan |
vācaḥ | patiḥ | makhasyate | viśvasya | īśānaḥ | ojasā ||9.101.5||
sahasra-dhāraḥ | pavate | samudraḥ | vācam-īṅkhayaḥ |
somaḥ | patiḥ | rayīṇām | sakhā | indrasya | dive-dive ||9.101.6||
ayam | pūṣā | rayiḥ | bhagaḥ | somaḥ | punānaḥ | arṣati |
patiḥ | viśvasya | bhūmanaḥ | vi | akhyat | rodasī iti | ubhe iti ||9.101.7||
sam | ūm̐ iti | priyāḥ | anūṣata | gāvaḥ | madāya | ghṛṣvayaḥ |
somāsaḥ | kṛṇvate | pathaḥ | pavamānāsaḥ | indavaḥ ||9.101.8||
yaḥ | ojiṣṭhaḥ | tam | ā | bhara | pavamāna | śravāyyam |
yaḥ | pañca | carṣaṇīḥ | abhi | rayim | yena | vanāmahai ||9.101.9||
somāḥ | pavante | indavaḥ | asmabhyam | gātuvit-tamāḥ |
mitrāḥ | suvānāḥ | arepasaḥ | su-ādhyaḥ | svaḥ-vidaḥ ||9.101.10||
susvāṇāsaḥ | vi | adri-bhiḥ | citānāḥ | goḥ | adhi | tvaci |
iṣam | asmabhyam | abhitaḥ | sam | asvaran | vasu-vidaḥ ||9.101.11||
ete | pūtāḥ | vipaḥ-citaḥ | somāsaḥ | dadhi-āśiraḥ |
sūryāsaḥ | na | darśatāsaḥ | jigatnavaḥ | dhruvāḥ | ghṛte ||9.101.12||
pra | sunvānasya | andhasaḥ | martaḥ | na | vṛta | tat | vacaḥ |
apa | śvānam | arādhasam | hata | makham | na | bhṛgavaḥ ||9.101.13||
ā | jāmiḥ | atke | avyata | bhuje | na | putraḥ | oṇyoḥ |
sarat | jāraḥ | na | yoṣaṇām | varaḥ | na | yonim | ā-sadam ||9.101.14||
saḥ | vīraḥ | dakṣa-sādhanaḥ | vi | yaḥ | tastambha | rodasī iti |
hariḥ | pavitre | avyata | vedhāḥ | na | yonim | ā-sadam ||9.101.15||
avyaḥ | vārebhiḥ | pavate | somaḥ | gavye | adhi | tvaci |
kanikradat | vṛṣā | hariḥ | indrasya | abhi | eti | niḥ-kṛtam ||9.101.16||
krāṇā | śiśuḥ | mahīnām | hinvan | ṛtasya | dīdhitim |
viśvā | pari | priyā | bhuvat | adha | dvitā ||9.102.1||
upa | tritasya | pāṣyoḥ | abhakta | yat | guhā | padam |
yajñasya | sapta | dhāma-bhiḥ | adha | priyam ||9.102.2||
trīṇi | tritasya | dhārayā | pṛṣṭheṣu | ā | īraya | rayim |
mimīte | asya | yojanā | vi | su-kratuḥ ||9.102.3||
jajñānam | sapta | mātaraḥ | vedhām | aśāsata | śriye |
ayam | dhruvaḥ | rayīṇām | ciketa | yat ||9.102.4||
asya | vrate | sa-joṣasaḥ | viśve | devāsaḥ | adruhaḥ |
spārhāḥ | bhavanti | rantayaḥ | juṣanta | yat ||9.102.5||
yam | īmiti | garbham | ṛta-vṛdhaḥ | dṛśe | cārum | ajījanan |
kavim | maṁhiṣṭham | adhvare | puru-spṛham ||9.102.6||
samīcīne iti sam-īcīne | abhi | tmanā | yahvī iti | ṛtasya | mātarā |
tanvānāḥ | yajñam | ānuṣak | yat | añjate ||9.102.7||
kratvā | śukrebhiḥ | akṣa-bhiḥ | ṛṇoḥ | apa | vrajam | divaḥ |
hinvan | ṛtasya | dīditim | pra | adhvare ||9.102.8||
pra | punānāya | vedhase | somāya | vacaḥ | ut-yatam |
bhṛtim | na | bhara | mati-bhiḥ | jujoṣate ||9.103.1||
pari | vārāṇi | avyayā | gobhiḥ | añjānaḥ | arṣati |
trī | sadha-sthā | punānaḥ | kṛṇute | hariḥ ||9.103.2||
pari | kośam | madhu-ścutam | avyaye | vāre | arṣati |
abhi | vāṇīḥ | ṛṣīṇām | sapta | nūṣata ||9.103.3||
pari | netā | matīnām | viśva-devaḥ | adābhyaḥ |
somaḥ | punānaḥ | camvoḥ | viśat | hariḥ ||9.103.4||
pari | daivīḥ | anu | svadhāḥ | indreṇa | yāhi | sa-ratham |
punānaḥ | vāghat | vāghat-bhiḥ | amartyaḥ ||9.103.5||
pari | saptiḥ | na | vāja-yuḥ | devaḥ | devebhyaḥ | sutaḥ |
vi-ānaśiḥ | pavamānaḥ | vi | dhāvati ||9.103.6||
sakhāyaḥ | ā | ni | sīdata | punānāya | pra | gāyata |
śiśum | na | yajñaiḥ | pari | bhūṣata | śriye ||9.104.1||
sam | īmiti | vatsam | na | mātṛ-bhiḥ | sṛjata | gaya-sādhanam |
deva-avyam | madam | abhi | dvi-śavasam ||9.104.2||
punāta | dakṣa-sādhanam | yathā | śardhāya | vītaye |
yathā | mitrāya | varuṇāya | śam-tamaḥ ||9.104.3||
asmabhyam | tvā | vasu-vidam | abhi | vāṇīḥ | anūṣata |
gobhiḥ | te | varṇam | abhi | vāsayāmasi ||9.104.4||
saḥ | naḥ | madānām | pate | indo iti | deva-psarāḥ | asi |
sakhā-iva | sakhye | gātuvit-tamaḥ | bhava ||9.104.5||
sanemi | kṛdhi | asmat | ā | rakṣasam | kam | cit | atriṇam |
apa | adevam | dvayum | aṁhaḥ | yuyodhi | naḥ ||9.104.6||
tam | vaḥ | sakhāyaḥ | madāya | punānam | abhi | gāyata |
śiśum | na | yajñaiḥ | svadayanta | gūrti-bhiḥ ||9.105.1||
sam | vatsaḥ-iva | mātṛ-bhiḥ | induḥ | hinvānaḥ | ajyate |
deva-avīḥ | madaḥ | mati-bhiḥ | pari-kṛtaḥ ||9.105.2||
ayam | dakṣāya | sādhanaḥ | ayam | śardhāya | vītaye |
ayam | devebhyaḥ | madhumat-tamaḥ | sutaḥ ||9.105.3||
go-mat | naḥ | indo iti | aśva-vat | sutaḥ | su-dakṣa | dhanva |
śucim | te | varṇam | adhi | goṣu | dīdharam ||9.105.4||
saḥ | naḥ | harīṇām | pate | indo iti | devapsaraḥ-tamaḥ |
sakhā-iva | sakhye | naryaḥ | ruce | bhava ||9.105.5||
sanemi | tvam | asmat | ā | adevam | kam | cit | atriṇam |
sāhvān | indo iti | pari | bādhaḥ | apa | dvayum ||9.105.6||
indram | accha | sutāḥ | ime | vṛṣaṇam | yantu | harayaḥ |
śruṣṭī | jātāsaḥ | indavaḥ | svaḥ-vidaḥ ||9.106.1||
ayam | bharāya | sānasiḥ | indrāya | pavate | sutaḥ |
somaḥ | jaitrasya | cetati | yathā | vide ||9.106.2||
asya | it | indraḥ | madeṣu | ā | grābham | gṛbhṇīta | sānasim |
vajram | ca | vṛṣaṇam | bharat | sam | apsu-jit ||9.106.3||
pra | dhanva | soma | jāgṛviḥ | indrāya | indo iti | pari | srava |
dyu-mantam | śuṣmam | ā | bhara | svaḥ-vidam ||9.106.4||
indrāya | vṛṣaṇam | madam | pavasva | viśva-darśataḥ |
sahasra-yāmā | pathi-kṛt | vi-cakṣaṇaḥ ||9.106.5||
asmabhyam | gātuvit-tamaḥ | devebhyaḥ | madhumat-tamaḥ |
sahasram | yāhi | pathi-bhiḥ | kanikradat ||9.106.6||
pavasva | deva-vītaye | indo iti | dhārābhiḥ | ojasā |
ā | kalaśam | madhu-mān | soma | naḥ | sadaḥ ||9.106.7||
tava | drapsāḥ | uda-prutaḥ | indram | madāya | vavṛdhuḥ |
tvām | devāsaḥ | amṛtāya | kam | papuḥ ||9.106.8||
ā | naḥ | sutāsaḥ | indavaḥ | punānāḥ | dhāvata | rayim |
vṛṣṭi-dyāvaḥ | rīti-āpaḥ | svaḥ-vidaḥ ||9.106.9||
somaḥ | punānaḥ | ūrmiṇā | avyaḥ | vāram | vi | dhāvati |
agre | vācaḥ | pavamānaḥ | kanikradat ||9.106.10||
dhībhiḥ | hinvanti | vājinam | vane | krīḻantam | ati-avim |
abhi | tri-pṛṣṭham | matayaḥ | sam | asvaran ||9.106.11||
asarji | kalaśān | abhi | mīḻhe | saptiḥ | na | vāja-yuḥ |
punānaḥ | vācam | janayan | asisyadat ||9.106.12||
pavate | haryataḥ | hariḥ | ati | hvarāṁsi | raṁhyā |
abhi-arṣan | stotṛ-bhyaḥ | vīra-vat | yaśaḥ ||9.106.13||
ayā | pavasva | deva-yuḥ | madhoḥ | dhārāḥ | asṛkṣata |
rebhan | pavitram | pari | eṣi | viśvataḥ ||9.106.14||
pari | itaḥ | siñcata | sutam | somaḥ | yaḥ | ut-tamam | haviḥ |
dadhanvān | yaḥ | naryaḥ | ap-su | antaḥ | ā | susāva | somam | adri-bhiḥ ||9.107.1||
nūnam | punānaḥ | avi-bhiḥ | pari | srava | adabdhaḥ | surabhim-taraḥ |
sute | cit | tvā | ap-su | mādāmaḥ | andhasā | śrīṇantaḥ | gobhiḥ | ut-taram ||9.107.2||
9.107.4a punānaḥ soma dhārayāpo vasāno arṣasi |
9.107.4c ā ratnadhā yonimṛtasya sīdasyutso deva hiraṇyayaḥ ||
9.107.5a duhāna ūdhardivyaṁ madhu priyaṁ pratnaṁ sadhasthamāsadat |
9.107.5c āpṛcchyaṁ dharuṇaṁ vājyarṣati nṛbhirdhūto vicakṣaṇaḥ ||
9.107.6a punānaḥ soma jāgṛviravyo vāre pari priyaḥ |
9.107.6c tvaṁ vipro abhavo'ṅgirastamo madhvā yajñaṁ mimikṣa naḥ ||
9.107.7a somo mīḍhvānpavate gātuvittama ṛṣirvipro vicakṣaṇaḥ |
9.107.7c tvaṁ kavirabhavo devavītama ā sūryaṁ rohayo divi ||
9.107.8a soma u ṣuvāṇaḥ sotṛbhiradhi ṣṇubhiravīnām |
9.107.8c aśvayeva haritā yāti dhārayā mandrayā yāti dhārayā ||
9.107.9a anūpe gomāngobhirakṣāḥ somo dugdhābhirakṣāḥ |
9.107.9c samudraṁ na saṁvaraṇānyagmanmandī madāya tośate ||
9.107.10a ā soma suvāno adribhistiro vārāṇyavyayā |
9.107.10c jano na puri camvorviśaddhariḥ sado vaneṣu dadhiṣe ||
9.107.11a sa māmṛje tiro aṇvāni meṣyo mīḻhe saptirna vājayuḥ |
9.107.11c anumādyaḥ pavamāno manīṣibhiḥ somo viprebhirṛkvabhiḥ ||
9.107.12a pra soma devavītaye sindhurna pipye arṇasā |
9.107.12c aṁśoḥ payasā madiro na jāgṛviracchā kośaṁ madhuścutam ||
9.107.13a ā haryato arjune atke avyata priyaḥ sūnurna marjyaḥ |
9.107.13c tamīṁ hinvantyapaso yathā rathaṁ nadīṣvā gabhastyoḥ ||
9.107.14a abhi somāsa āyavaḥ pavante madyaṁ madam |
9.107.14c samudrasyādhi viṣṭapi manīṣiṇo matsarāsaḥ svarvidaḥ ||
9.107.15a taratsamudraṁ pavamāna ūrmiṇā rājā deva ṛtaṁ bṛhat |
9.107.15c arṣanmitrasya varuṇasya dharmaṇā pra hinvāna ṛtaṁ bṛhat ||
9.107.16a nṛbhiryemāno haryato vicakṣaṇo rājā devaḥ samudriyaḥ ||
nṛ-bhiḥ | yemānaḥ | haryataḥ | vi-cakṣaṇaḥ | rājā | devaḥ | samudriyaḥ ||9.107.16||
indrāya | pavate | madaḥ | somaḥ | marutvate | sutaḥ |
sahasra-dhāraḥ | ati | avyam | arṣati | tam | īmiti | mṛjanti | āyavaḥ ||9.107.17||
punānaḥ | camū iti | janayan | matim | kaviḥ | somaḥ | deveṣu | raṇyati |
apaḥ | vasānaḥ | pari | gobhiḥ | ut-taraḥ | sīdan | vaneṣu | avyata ||9.107.18||
tava | aham | soma | raraṇa | sakhye | indo iti | dive-dive |
purūṇi | babhro iti | ni | caranti | mām | ava | pari-dhīn | ati | tān | ihi ||9.107.19||
uta | aham | naktam | uta | soma | te | divā | sakhyāya | babhro iti | ūdhani |
ghṛṇā | tapantam | ati | sūryam | paraḥ | śakunāḥ-iva | paptima ||9.107.20||
mṛjyamānaḥ | su-hastya | samudre | vācam | invasi |
rayim | piśaṅgam | bahulam | puru-spṛham | pavamāna | abhi | arṣasi ||9.107.21||
mṛjānaḥ | vāre | pavamānaḥ | avyaye | vṛṣā | ava | cakradaḥ | vane |
devānām | soma | pavamāna | niḥ-kṛtam | gobhiḥ | añjānaḥ | arṣasi ||9.107.22||
pavasva | vāja-sātaye | abhi | viśvāni | kāvyā |
tvam | samudram | prathamaḥ | vi | dhārayaḥ | devebhyaḥ | soma | matsaraḥ ||9.107.23||
saḥ | tu | pavasva | pari | pārthivam | rajaḥ | divyā | ca | soma | dharma-bhiḥ |
tvām | viprāsaḥ | mati-bhiḥ | vi-cakṣaṇa | śubhram | hinvanti | dhīti-bhiḥ ||9.107.24||
pavamānāḥ | asṛkṣata | pavitram | ati | dhārayā |
marutvantaḥ | matsarāḥ | indriyāḥ | hayāḥ | medhām | abhi | prayāṁsi | ca ||9.107.25||
apaḥ | vasānaḥ | pari | kośam | arṣati | induḥ | hiyānaḥ | sotṛ-bhiḥ |
janayan | jyotiḥ | mandanāḥ | avīvaśat | gāḥ | kṛṇvānaḥ | na | niḥ-nijam ||9.107.26||
pavasva | madhumat-tamaḥ | indrāya | soma | kratuvit-tamaḥ | madaḥ |
mahi | dyukṣa-tamaḥ | madaḥ ||9.108.1||
yasya | te | pītvā | vṛṣabhaḥ | vṛṣa-yate | asya | pītā | svaḥ-vidaḥ |
saḥ | su-praketaḥ | abhi | akramīt | iṣaḥ | accha | vājam | na | etaśaḥ ||9.108.2||
tvam | hi | aṅga | daivyā | pavamāna | janimāni | dyumat-tamaḥ |
amṛta-tvāya | ghoṣayaḥ ||9.108.3||
yena | nava-gvaḥ | dadhyaṅ | apa-ūrṇute | yena | viprāsaḥ | āpire |
devānām | sumne | amṛtasya | cāruṇaḥ | yena | śravāṁsi | ānaśuḥ ||9.108.4||
eṣaḥ | syaḥ | dhārayā | sutaḥ | avyaḥ | vārebhiḥ | pavate | madin-tamaḥ |
krīḻan | ūrmiḥ | apām-iva ||9.108.5||
yaḥ | usriyāḥ | apyāḥ | antaḥ | aśmanaḥ | niḥ | gāḥ | akṛntat | ojasā |
abhi | vrajam | tatniṣe | gavyam | aśvyam | varmī-iva | dhṛṣṇo iti | ā | ruja ||9.108.6||
ā | sota | pari | siñcata | aśvam | na | stomam | ap-turam | rajaḥ-turam |
vana-krakṣam | uda-prutam ||9.108.7||
sahasra-dhāram | vṛṣabham | payaḥ-vṛdham | priyam | devāya | janmane |
ṛtena | yaḥ | ṛta-jātaḥ | vi-vavṛdhe | rājā | devaḥ | ṛtam | bṛhat ||9.108.8||
abhi | dyumnam | bṛhat | yaśaḥ | iṣaḥ | pate | didīhi | deva | deva-yuḥ |
vi | kośam | madhyamam | yuva ||9.108.9||
ā | vacyasva | su-dakṣa | camvoḥ | sutaḥ | viśām | vahniḥ | na | viśpatiḥ |
vṛṣṭim | divaḥ | pavasva | rītim | apām | jinva | go-iṣṭaye | dhiyaḥ ||9.108.10||
etam | ūm̐ iti | tyam | mada-cyutam | sahasra-dhāram | vṛṣabham | divaḥ | duhuḥ |
viśvā | vasūni | bibhratam ||9.108.11||
vṛṣā | vi | jajñe | janayan | amartyaḥ | pra-tapan | jyotiṣā | tamaḥ |
saḥ | su-stutaḥ | kavi-bhiḥ | niḥ-nijam | dadhe | tri-dhātu | asya | daṁsasā ||9.108.12||
saḥ | sunve | yaḥ | vasūnām | yaḥ | rāyām | ā-netā | yaḥ | iḻānām |
somaḥ | yaḥ | su-kṣitīnām ||9.108.13||
yasya | naḥ | indraḥ | pibāt | yasya | marutaḥ | yasya | vā | aryamaṇā | bhagaḥ |
ā | yena | mitrāvaruṇā | karāmahe | ā | indram | avase | mahe ||9.108.14||
indrāya | soma | pātave | nṛ-bhiḥ | yataḥ | su-āyudhaḥ | madin-tamaḥ |
pavasva | madhumat-tamaḥ ||9.108.15||
indrasya | hārdi | soma-dhānam | ā | viśa | samudram-iva | sindhavaḥ |
juṣṭaḥ | mitrāya | varuṇāya | vāyave | divaḥ | viṣṭambhaḥ | ut-tamaḥ ||9.108.16||
9.109.2a indraste soma sutasya peyāḥ kratve dakṣāya viśve ca devāḥ ||
indraḥ | te | soma | sutasya | peyāḥ | kratve | dakṣāya | viśve | ca | devāḥ ||9.109.2||
9.109.4a pavasva soma mahāntsamudraḥ pitā devānāṁ viśvābhi dhāma ||
pavasva | soma | mahān | samudraḥ | pitā | devānām | viśvā | abhi | dhāma ||9.109.4||
9.109.6a divo dhartāsi śukraḥ pīyūṣaḥ satye vidharmanvājī pavasva ||
divaḥ | dhartā | asi | śukraḥ | pīyūṣaḥ | satye | vi-dharman | vājī | pavasva ||9.109.6||
9.109.8a nṛbhiryemāno jajñānaḥ pūtaḥ kṣaradviśvāni mandraḥ svarvit ||
nṛ-bhiḥ | yemānaḥ | jajñānaḥ | pūtaḥ | kṣarat | viśvāni | mandraḥ | svaḥ-vit ||9.109.8||
9.109.10a pavasva soma kratve dakṣāyāśvo na nikto vājī dhanāya ||
pavasva | soma | kratve | dakṣāya | aśvaḥ | na | niktaḥ | vājī | dhanāya ||9.109.10||
9.109.12a śiśuṁ jajñānaṁ hariṁ mṛjanti pavitre somaṁ devebhya indum ||
śiśum | jajñānam | harim | mṛjanti | pavitre | somam | devebhyaḥ | indum ||9.109.12||
9.109.14a bibharti cārvindrasya nāma yena viśvāni vṛtrā jaghāna ||
bibharti | cāru | indrasya | nāma | yena | viśvāni | vṛtrā | jaghāna ||9.109.14||
9.109.16a pra suvāno akṣāḥ sahasradhārastiraḥ pavitraṁ vi vāramavyam ||
pra | suvānaḥ | akṣāriti | sahasra-dhāraḥ | tiraḥ | pavitram | vi | vāram | avyam ||9.109.16||
9.109.18a pra soma yāhīndrasya kukṣā nṛbhiryemāno adribhiḥ sutaḥ ||
pra | soma | yāhi | indrasya | kukṣā | nṛ-bhiḥ | yemānaḥ | adri-bhiḥ | sutaḥ ||9.109.18||
9.109.20a añjantyenaṁ madhvo rasenendrāya vṛṣṇa induṁ madāya ||
añjanti | enam | madhvaḥ | rasena | indrāya | vṛṣṇe | indum | madāya ||9.109.20||
9.109.22a indurindrāya tośate ni tośate śrīṇannugro riṇannapaḥ ||
induḥ | indrāya | tośate | ni | tośate | śrīṇan | ugraḥ | riṇan | apaḥ ||9.109.22||
pari | ūm̐ iti | su | pra | dhanva | vāja-sātaye | pari | vṛtrāṇi | sakṣaṇiḥ |
dviṣaḥ | taradhyai | ṛṇa-yāḥ | naḥ | īyase ||9.110.1||
anu | hi | tvā | sutam | soma | madāmasi | mahe | samarya-rājye |
vājān | abhi | pavamāna | pra | gāhase ||9.110.2||
ajījanaḥ | hi | pavamāna | sūryam | vi-dhāre | śakmanā | payaḥ |
go-jīrayā | raṁhamāṇaḥ | purandhyā ||9.110.3||
ajījanaḥ | amṛta | martyeṣu | ā | ṛtasya | dharman | amṛtasya | cāruṇaḥ |
sadā | asaraḥ | vājam | accha | sanisyadat ||9.110.4||
abhi-abhi | hi | śravasā | tatarditha | utsam | na | kam | cit | jana-pānam | akṣitam |
śaryābhiḥ | na | bharamāṇaḥ | gabhastyoḥ ||9.110.5||
āt | īm | ke | cit | paśyamānāsaḥ | āpyam | vasu-rucaḥ | divyāḥ | abhi | anūṣata |
vāram | na | devaḥ | savitā | vi | ūrṇute ||9.110.6||
tve iti | soma | prathamāḥ | vṛkta-barhiṣaḥ | mahe | vājāya | śravase | dhiyam | dadhuḥ |
saḥ | tvam | naḥ | vīra | vīryāya | codaya ||9.110.7||
divaḥ | pīyūṣam | pūrvyam | yat | ukthyam | mahaḥ | gāhāt | divaḥ | ā | niḥ | adhukṣata |
indram | abhi | jāyamānam | sam | asvaran ||9.110.8||
adha | yat | ime iti | pavamāna | rodasī iti | imā | ca | viśvā | bhuvanā | abhi | majmanā |
yūthe | na | niḥ-sthāḥ | vṛṣabhaḥ | vi | tiṣṭhase ||9.110.9||
somaḥ | punānaḥ | avyaye | vāre | śiśuḥ | na | krīḻan | pavamānaḥ | akṣāriti |
sahasra-dhāraḥ | śata-vājaḥ | induḥ ||9.110.10||
eṣaḥ | punānaḥ | madhu-mān | ṛta-vā | indrāya | induḥ | pavate | svāduḥ | ūrmiḥ |
vāja-saniḥ | varivaḥ-vit | vayaḥ-dhāḥ ||9.110.11||
saḥ | pavasva | sahamānaḥ | pṛtanyūn | sedhan | rakṣāṁsi | apa | duḥ-gahāṇi |
su-āyudhaḥ | sasahvān | soma | śatrūn ||9.110.12||
9.111.1f viśvā yadrūpā pariyātyṛkvabhiḥ saptāsyebhirṛkvabhiḥ ||
ayā | rucā | hariṇyā | punānaḥ | viśvā | dveṣāṁsi | tarati | svayugva-bhiḥ | sūraḥ | na | svayugva-bhiḥ |
9.111.2a tvaṁ tyatpaṇīnāṁ vido vasu saṁ mātṛbhirmarjayasi sva ā dama ṛtasya dhītibhirdame |
9.111.2d parāvato na sāma tadyatrā raṇanti dhītayaḥ |
parā-vataḥ | na | sāma | tat | yatra | raṇanti | dhītayaḥ |
tridhātu-bhiḥ | aruṣībhiḥ | vayaḥ | dadhe | rocamānaḥ | vayaḥ | dadhe ||9.111.2||
9.111.3f vajraśca yadbhavatho anapacyutā samatsvanapacyutā ||
pūrvām | anu | pra-diśam | yāti | cekitat | sam | raśmi-bhiḥ | yatate | darśataḥ | rathaḥ | daivyaḥ | darśataḥ | rathaḥ |
9.112.1a nānānaṁ vā u no dhiyo vi vratāni janānām |
9.112.1c takṣā riṣṭaṁ rutaṁ bhiṣagbrahmā sunvantamicchatīndrāyendo pari srava ||
9.112.2a jaratībhiroṣadhībhiḥ parṇebhiḥ śakunānām |
9.112.2c kārmāro aśmabhirdyubhirhiraṇyavantamicchatīndrāyendo pari srava ||
9.112.3a kārurahaṁ tato bhiṣagupalaprakṣiṇī nanā |
9.112.3c nānādhiyo vasūyavo'nu gā iva tasthimendrāyendo pari srava ||
9.112.4a aśvo voḻhā sukhaṁ rathaṁ hasanāmupamantriṇaḥ |
9.112.4c śepo romaṇvantau bhedau vārinmaṇḍūka icchatīndrāyendo pari srava ||
9.113.1a śaryaṇāvati somamindraḥ pibatu vṛtrahā |
9.113.1c balaṁ dadhāna ātmani kariṣyanvīryaṁ mahadindrāyendo pari srava ||
9.113.2a ā pavasva diśāṁ pata ārjīkātsoma mīḍhvaḥ |
9.113.2c ṛtavākena satyena śraddhayā tapasā suta indrāyendo pari srava ||
9.113.3a parjanyavṛddhaṁ mahiṣaṁ taṁ sūryasya duhitābharat |
9.113.3c taṁ gandharvāḥ pratyagṛbhṇantaṁ some rasamādadhurindrāyendo pari srava ||
9.113.4a ṛtaṁ vadannṛtadyumna satyaṁ vadantsatyakarman |
9.113.4c śraddhāṁ vadantsoma rājandhātrā soma pariṣkṛta indrāyendo pari srava ||
9.113.5a satyamugrasya bṛhataḥ saṁ sravanti saṁsravāḥ |
9.113.5c saṁ yanti rasino rasāḥ punāno brahmaṇā hara indrāyendo pari srava ||
9.113.6a yatra brahmā pavamāna chandasyāṁ vācaṁ vadan |
9.113.6c grāvṇā some mahīyate somenānandaṁ janayannindrāyendo pari srava ||
9.113.7a yatra jyotirajasraṁ yasmim̐lloke svarhitam |
9.113.7c tasminmāṁ dhehi pavamānāmṛte loke akṣita indrāyendo pari srava ||
9.113.8a yatra rājā vaivasvato yatrāvarodhanaṁ divaḥ |
9.113.8c yatrāmūryahvatīrāpastatra māmamṛtaṁ kṛdhīndrāyendo pari srava ||
9.113.9a yatrānukāmaṁ caraṇaṁ trināke tridive divaḥ |
9.113.9c lokā yatra jyotiṣmantastatra māmamṛtaṁ kṛdhīndrāyendo pari srava ||
9.113.10a yatra kāmā nikāmāśca yatra bradhnasya viṣṭapam |
9.113.10c svadhā ca yatra tṛptiśca tatra māmamṛtaṁ kṛdhīndrāyendo pari srava ||
9.113.11a yatrānandāśca modāśca mudaḥ pramuda āsate |
9.113.11c kāmasya yatrāptāḥ kāmāstatra māmamṛtaṁ kṛdhīndrāyendo pari srava ||
9.114.1a ya indoḥ pavamānasyānu dhāmānyakramīt |
9.114.1c tamāhuḥ suprajā iti yaste somāvidhanmana indrāyendo pari srava ||
9.114.2a ṛṣe mantrakṛtāṁ stomaiḥ kaśyapodvardhayangiraḥ |
9.114.2c somaṁ namasya rājānaṁ yo jajñe vīrudhāṁ patirindrāyendo pari srava ||
9.114.3a sapta diśo nānāsūryāḥ sapta hotāra ṛtvijaḥ |
9.114.3c devā ādityā ye sapta tebhiḥ somābhi rakṣa na indrāyendo pari srava ||
9.114.4a yatte rājañchṛtaṁ havistena somābhi rakṣa naḥ |
9.114.4c arātīvā mā nastārīnmo ca naḥ kiṁ canāmamadindrāyendo pari srava ||
10.1.1a agre bṛhannuṣasāmūrdhvo asthānnirjaganvāntamaso jyotiṣāgāt |
10.1.1c agnirbhānunā ruśatā svaṅga ā jāto viśvā sadmānyaprāḥ ||
10.1.2a sa jāto garbho asi rodasyoragne cārurvibhṛta oṣadhīṣu |
10.1.2c citraḥ śiśuḥ pari tamāṁsyaktūnpra mātṛbhyo adhi kanikradadgāḥ ||
10.1.3a viṣṇuritthā paramamasya vidvāñjāto bṛhannabhi pāti tṛtīyam |
10.1.3c āsā yadasya payo akrata svaṁ sacetaso abhyarcantyatra ||
10.1.4a ata u tvā pitubhṛto janitrīrannāvṛdhaṁ prati carantyannaiḥ |
10.1.4c tā īṁ pratyeṣi punaranyarūpā asi tvaṁ vikṣu mānuṣīṣu hotā ||
10.1.5a hotāraṁ citrarathamadhvarasya yajñasyayajñasya ketuṁ ruśantam |
10.1.5c pratyardhiṁ devasyadevasya mahnā śriyā tvagnimatithiṁ janānām ||
10.1.6a sa tu vastrāṇyadha peśanāni vasāno agnirnābhā pṛthivyāḥ |
10.1.6c aruṣo jātaḥ pada iḻāyāḥ purohito rājanyakṣīha devān ||
10.1.7a ā hi dyāvāpṛthivī agna ubhe sadā putro na mātarā tatantha |
10.1.7c pra yāhyacchośato yaviṣṭhāthā vaha sahasyeha devān ||
10.2.1a piprīhi devām̐ uśato yaviṣṭha vidvām̐ ṛtūm̐rṛtupate yajeha |
10.2.1c ye daivyā ṛtvijastebhiragne tvaṁ hotṝṇāmasyāyajiṣṭhaḥ ||
10.2.2a veṣi hotramuta potraṁ janānāṁ mandhātāsi draviṇodā ṛtāvā |
10.2.2c svāhā vayaṁ kṛṇavāmā havīṁṣi devo devānyajatvagnirarhan ||
10.2.3a ā devānāmapi panthāmaganma yacchaknavāma tadanu pravoḻhum |
10.2.3c agnirvidvāntsa yajātsedu hotā so adhvarāntsa ṛtūnkalpayāti ||
10.2.4a yadvo vayaṁ pramināma vratāni viduṣāṁ devā aviduṣṭarāsaḥ |
10.2.4c agniṣṭadviśvamā pṛṇāti vidvānyebhirdevām̐ ṛtubhiḥ kalpayāti ||
10.2.5a yatpākatrā manasā dīnadakṣā na yajñasya manvate martyāsaḥ |
10.2.5c agniṣṭaddhotā kratuvidvijānanyajiṣṭho devām̐ ṛtuśo yajāti ||
10.2.6a viśveṣāṁ hyadhvarāṇāmanīkaṁ citraṁ ketuṁ janitā tvā jajāna |
10.2.6c sa ā yajasva nṛvatīranu kṣāḥ spārhā iṣaḥ kṣumatīrviśvajanyāḥ ||
10.2.7a yaṁ tvā dyāvāpṛthivī yaṁ tvāpastvaṣṭā yaṁ tvā sujanimā jajāna |
10.2.7c panthāmanu pravidvānpitṛyāṇaṁ dyumadagne samidhāno vi bhāhi ||
10.3.1a ino rājannaratiḥ samiddho raudro dakṣāya suṣumām̐ adarśi |
10.3.1c cikidvi bhāti bhāsā bṛhatāsiknīmeti ruśatīmapājan ||
10.3.2a kṛṣṇāṁ yadenīmabhi varpasā bhūjjanayanyoṣāṁ bṛhataḥ piturjām |
10.3.2c ūrdhvaṁ bhānuṁ sūryasya stabhāyandivo vasubhiraratirvi bhāti ||
10.3.3a bhadro bhadrayā sacamāna āgātsvasāraṁ jāro abhyeti paścāt |
10.3.3c supraketairdyubhiragnirvitiṣṭhanruśadbhirvarṇairabhi rāmamasthāt ||
10.3.4a asya yāmāso bṛhato na vagnūnindhānā agneḥ sakhyuḥ śivasya |
10.3.4c īḍyasya vṛṣṇo bṛhataḥ svāso bhāmāso yāmannaktavaścikitre ||
10.3.5a svanā na yasya bhāmāsaḥ pavante rocamānasya bṛhataḥ sudivaḥ |
10.3.5c jyeṣṭhebhiryastejiṣṭhaiḥ krīḻumadbhirvarṣiṣṭhebhirbhānubhirnakṣati dyām ||
10.3.6a asya śuṣmāso dadṛśānapaverjehamānasya svanayanniyudbhiḥ |
10.3.6c pratnebhiryo ruśadbhirdevatamo vi rebhadbhiraratirbhāti vibhvā ||
10.3.7a sa ā vakṣi mahi na ā ca satsi divaspṛthivyoraratiryuvatyoḥ |
10.3.7c agniḥ sutukaḥ sutukebhiraśvai rabhasvadbhī rabhasvām̐ eha gamyāḥ ||
10.4.1a pra te yakṣi pra ta iyarmi manma bhuvo yathā vandyo no haveṣu |
10.4.1c dhanvanniva prapā asi tvamagna iyakṣave pūrave pratna rājan ||
10.4.2a yaṁ tvā janāso abhi saṁcaranti gāva uṣṇamiva vrajaṁ yaviṣṭha |
10.4.2c dūto devānāmasi martyānāmantarmahām̐ścarasi rocanena ||
10.4.3a śiśuṁ na tvā jenyaṁ vardhayantī mātā bibharti sacanasyamānā |
10.4.3c dhanoradhi pravatā yāsi haryañjigīṣase paśurivāvasṛṣṭaḥ ||
10.4.4a mūrā amūra na vayaṁ cikitvo mahitvamagne tvamaṅga vitse |
10.4.4c śaye vavriścarati jihvayādanrerihyate yuvatiṁ viśpatiḥ san ||
10.4.5a kūcijjāyate sanayāsu navyo vane tasthau palito dhūmaketuḥ |
10.4.5c asnātāpo vṛṣabho na pra veti sacetaso yaṁ praṇayanta martāḥ ||
10.4.6a tanūtyajeva taskarā vanargū raśanābhirdaśabhirabhyadhītām |
10.4.6c iyaṁ te agne navyasī manīṣā yukṣvā rathaṁ na śucayadbhiraṅgaiḥ ||
10.4.7a brahma ca te jātavedo namaśceyaṁ ca gīḥ sadamidvardhanī bhūt |
10.4.7c rakṣā ṇo agne tanayāni tokā rakṣota nastanvo aprayucchan ||
10.5.1a ekaḥ samudro dharuṇo rayīṇāmasmaddhṛdo bhūrijanmā vi caṣṭe |
10.5.1c siṣaktyūdharniṇyorupastha utsasya madhye nihitaṁ padaṁ veḥ ||
10.5.2a samānaṁ nīḻaṁ vṛṣaṇo vasānāḥ saṁ jagmire mahiṣā arvatībhiḥ |
10.5.2c ṛtasya padaṁ kavayo ni pānti guhā nāmāni dadhire parāṇi ||
10.5.3a ṛtāyinī māyinī saṁ dadhāte mitvā śiśuṁ jajñaturvardhayantī |
10.5.3c viśvasya nābhiṁ carato dhruvasya kaveścittantuṁ manasā viyantaḥ ||
10.5.4a ṛtasya hi vartanayaḥ sujātamiṣo vājāya pradivaḥ sacante |
10.5.4c adhīvāsaṁ rodasī vāvasāne ghṛtairannairvāvṛdhāte madhūnām ||
10.5.5a sapta svasṝraruṣīrvāvaśāno vidvānmadhva ujjabhārā dṛśe kam |
10.5.5c antaryeme antarikṣe purājā icchanvavrimavidatpūṣaṇasya ||
10.5.6a sapta maryādāḥ kavayastatakṣustāsāmekāmidabhyaṁhuro gāt |
10.5.6c āyorha skambha upamasya nīḻe pathāṁ visarge dharuṇeṣu tasthau ||
10.5.7a asacca sacca parame vyomandakṣasya janmannaditerupasthe |
10.5.7c agnirha naḥ prathamajā ṛtasya pūrva āyuni vṛṣabhaśca dhenuḥ ||
10.6.1a ayaṁ sa yasya śarmannavobhiragneredhate jaritābhiṣṭau |
10.6.1c jyeṣṭhebhiryo bhānubhirṛṣūṇāṁ paryeti parivīto vibhāvā ||
10.6.2a yo bhānubhirvibhāvā vibhātyagnirdevebhirṛtāvājasraḥ |
10.6.2c ā yo vivāya sakhyā sakhibhyo'parihvṛto atyo na saptiḥ ||
10.6.3a īśe yo viśvasyā devavīterīśe viśvāyuruṣaso vyuṣṭau |
10.6.3c ā yasminmanā havīṁṣyagnāvariṣṭarathaḥ skabhnāti śūṣaiḥ ||
10.6.4a śūṣebhirvṛdho juṣāṇo arkairdevām̐ acchā raghupatvā jigāti |
10.6.4c mandro hotā sa juhvā yajiṣṭhaḥ saṁmiślo agnirā jigharti devān ||
10.6.5a tamusrāmindraṁ na rejamānamagniṁ gīrbhirnamobhirā kṛṇudhvam |
10.6.5c ā yaṁ viprāso matibhirgṛṇanti jātavedasaṁ juhvaṁ sahānām ||
10.6.6a saṁ yasminviśvā vasūni jagmurvāje nāśvāḥ saptīvanta evaiḥ |
10.6.6c asme ūtīrindravātatamā arvācīnā agna ā kṛṇuṣva ||
10.6.7a adhā hyagne mahnā niṣadyā sadyo jajñāno havyo babhūtha |
10.6.7c taṁ te devāso anu ketamāyannadhāvardhanta prathamāsa ūmāḥ ||
10.7.1a svasti no divo agne pṛthivyā viśvāyurdhehi yajathāya deva |
10.7.1c sacemahi tava dasma praketairuruṣyā ṇa urubhirdeva śaṁsaiḥ ||
10.7.2a imā agne matayastubhyaṁ jātā gobhiraśvairabhi gṛṇanti rādhaḥ |
10.7.2c yadā te marto anu bhogamānaḍvaso dadhāno matibhiḥ sujāta ||
10.7.3a agniṁ manye pitaramagnimāpimagniṁ bhrātaraṁ sadamitsakhāyam |
10.7.3c agneranīkaṁ bṛhataḥ saparyaṁ divi śukraṁ yajataṁ sūryasya ||
10.7.4a sidhrā agne dhiyo asme sanutrīryaṁ trāyase dama ā nityahotā |
10.7.4c ṛtāvā sa rohidaśvaḥ purukṣurdyubhirasmā ahabhirvāmamastu ||
10.7.5a dyubhirhitaṁ mitramiva prayogaṁ pratnamṛtvijamadhvarasya jāram |
10.7.5c bāhubhyāmagnimāyavo'jananta vikṣu hotāraṁ nyasādayanta ||
10.7.6a svayaṁ yajasva divi deva devānkiṁ te pākaḥ kṛṇavadapracetāḥ |
10.7.6c yathāyaja ṛtubhirdeva devānevā yajasva tanvaṁ sujāta ||
10.7.7a bhavā no agne'vitota gopā bhavā vayaskṛduta no vayodhāḥ |
10.7.7c rāsvā ca naḥ sumaho havyadātiṁ trāsvota nastanvo aprayucchan ||
10.8.1a pra ketunā bṛhatā yātyagnirā rodasī vṛṣabho roravīti |
10.8.1c divaścidantām̐ upamām̐ udānaḻapāmupasthe mahiṣo vavardha ||
10.8.2a mumoda garbho vṛṣabhaḥ kakudmānasremā vatsaḥ śimīvām̐ arāvīt |
10.8.2c sa devatātyudyatāni kṛṇvantsveṣu kṣayeṣu prathamo jigāti ||
10.8.3a ā yo mūrdhānaṁ pitrorarabdha nyadhvare dadhire sūro arṇaḥ |
10.8.3c asya patmannaruṣīraśvabudhnā ṛtasya yonau tanvo juṣanta ||
10.8.4a uṣaüṣo hi vaso agrameṣi tvaṁ yamayorabhavo vibhāvā |
10.8.4c ṛtāya sapta dadhiṣe padāni janayanmitraṁ tanve svāyai ||
10.8.5a bhuvaścakṣurmaha ṛtasya gopā bhuvo varuṇo yadṛtāya veṣi |
10.8.5c bhuvo apāṁ napājjātavedo bhuvo dūto yasya havyaṁ jujoṣaḥ ||
10.8.6a bhuvo yajñasya rajasaśca netā yatrā niyudbhiḥ sacase śivābhiḥ |
10.8.6c divi mūrdhānaṁ dadhiṣe svarṣāṁ jihvāmagne cakṛṣe havyavāham ||
10.8.7a asya tritaḥ kratunā vavre antaricchandhītiṁ piturevaiḥ parasya |
10.8.7c sacasyamānaḥ pitrorupasthe jāmi bruvāṇa āyudhāni veti ||
10.8.8a sa pitryāṇyāyudhāni vidvānindreṣita āptyo abhyayudhyat |
10.8.8c triśīrṣāṇaṁ saptaraśmiṁ jaghanvāntvāṣṭrasya cinniḥ sasṛje trito gāḥ ||
10.8.9a bhūrīdindra udinakṣantamojo'vābhinatsatpatirmanyamānam |
10.8.9c tvāṣṭrasya cidviśvarūpasya gonāmācakrāṇastrīṇi śīrṣā parā vark ||
10.9.1a āpo hi ṣṭhā mayobhuvastā na ūrje dadhātana |
10.9.1c mahe raṇāya cakṣase ||
10.9.2a yo vaḥ śivatamo rasastasya bhājayateha naḥ |
10.9.2c uśatīriva mātaraḥ ||
10.9.3a tasmā araṁ gamāma vo yasya kṣayāya jinvatha |
10.9.3c āpo janayathā ca naḥ ||
10.9.4a śaṁ no devīrabhiṣṭaya āpo bhavantu pītaye |
10.9.4c śaṁ yorabhi sravantu naḥ ||
10.9.5a īśānā vāryāṇāṁ kṣayantīścarṣaṇīnām |
10.9.5c apo yācāmi bheṣajam ||
10.9.6a apsu me somo abravīdantarviśvāni bheṣajā |
10.9.6c agniṁ ca viśvaśaṁbhuvam ||
10.9.7a āpaḥ pṛṇīta bheṣajaṁ varūthaṁ tanve mama |
10.9.7c jyokca sūryaṁ dṛśe ||
10.9.8a idamāpaḥ pra vahata yatkiṁ ca duritaṁ mayi |
10.9.8c yadvāhamabhidudroha yadvā śepa utānṛtam ||
10.9.9a āpo adyānvacāriṣaṁ rasena samagasmahi |
10.9.9c payasvānagna ā gahi taṁ mā saṁ sṛja varcasā ||
10.10.1a o citsakhāyaṁ sakhyā vavṛtyāṁ tiraḥ purū cidarṇavaṁ jaganvān |
10.10.1c piturnapātamā dadhīta vedhā adhi kṣami prataraṁ dīdhyānaḥ ||
10.10.2a na te sakhā sakhyaṁ vaṣṭyetatsalakṣmā yadviṣurūpā bhavāti |
10.10.2c mahasputrāso asurasya vīrā divo dhartāra urviyā pari khyan ||
10.10.3a uśanti ghā te amṛtāsa etadekasya cittyajasaṁ martyasya |
10.10.3c ni te mano manasi dhāyyasme janyuḥ patistanvamā viviśyāḥ ||
10.10.4a na yatpurā cakṛmā kaddha nūnamṛtā vadanto anṛtaṁ rapema |
10.10.4c gandharvo apsvapyā ca yoṣā sā no nābhiḥ paramaṁ jāmi tannau ||
10.10.5a garbhe nu nau janitā daṁpatī kardevastvaṣṭā savitā viśvarūpaḥ |
10.10.5c nakirasya pra minanti vratāni veda nāvasya pṛthivī uta dyauḥ ||
10.10.6a ko asya veda prathamasyāhnaḥ ka īṁ dadarśa ka iha pra vocat |
10.10.6c bṛhanmitrasya varuṇasya dhāma kadu brava āhano vīcyā nṝn ||
10.10.7a yamasya mā yamyaṁ kāma āgantsamāne yonau sahaśeyyāya |
10.10.7c jāyeva patye tanvaṁ riricyāṁ vi cidvṛheva rathyeva cakrā ||
10.10.8a na tiṣṭhanti na ni miṣantyete devānāṁ spaśa iha ye caranti |
10.10.8c anyena madāhano yāhi tūyaṁ tena vi vṛha rathyeva cakrā ||
10.10.9a rātrībhirasmā ahabhirdaśasyetsūryasya cakṣurmuhurunmimīyāt |
10.10.9c divā pṛthivyā mithunā sabandhū yamīryamasya bibhṛyādajāmi ||
10.10.10a ā ghā tā gacchānuttarā yugāni yatra jāmayaḥ kṛṇavannajāmi |
10.10.10c upa barbṛhi vṛṣabhāya bāhumanyamicchasva subhage patiṁ mat ||
10.10.11a kiṁ bhrātāsadyadanāthaṁ bhavāti kimu svasā yannirṛtirnigacchāt |
10.10.11c kāmamūtā bahvetadrapāmi tanvā me tanvaṁ saṁ pipṛgdhi ||
10.10.12a na vā u te tanvā tanvaṁ saṁ papṛcyāṁ pāpamāhuryaḥ svasāraṁ nigacchāt |
10.10.12c anyena matpramudaḥ kalpayasva na te bhrātā subhage vaṣṭyetat ||
10.10.13a bato batāsi yama naiva te mano hṛdayaṁ cāvidāma |
10.10.13c anyā kila tvāṁ kakṣyeva yuktaṁ pari ṣvajāte libujeva vṛkṣam ||
10.10.14a anyamū ṣu tvaṁ yamyanya u tvāṁ pari ṣvajāte libujeva vṛkṣam |
10.10.14c tasya vā tvaṁ mana icchā sa vā tavādhā kṛṇuṣva saṁvidaṁ subhadrām ||
10.11.1a vṛṣā vṛṣṇe duduhe dohasā divaḥ payāṁsi yahvo aditeradābhyaḥ |
10.11.1c viśvaṁ sa veda varuṇo yathā dhiyā sa yajñiyo yajatu yajñiyām̐ ṛtūn ||
10.11.2a rapadgandharvīrapyā ca yoṣaṇā nadasya nāde pari pātu me manaḥ |
10.11.2c iṣṭasya madhye aditirni dhātu no bhrātā no jyeṣṭhaḥ prathamo vi vocati ||
10.11.3a so cinnu bhadrā kṣumatī yaśasvatyuṣā uvāsa manave svarvatī |
10.11.3c yadīmuśantamuśatāmanu kratumagniṁ hotāraṁ vidathāya jījanan ||
10.11.4a adha tyaṁ drapsaṁ vibhvaṁ vicakṣaṇaṁ virābharadiṣitaḥ śyeno adhvare |
10.11.4c yadī viśo vṛṇate dasmamāryā agniṁ hotāramadha dhīrajāyata ||
10.11.5a sadāsi raṇvo yavaseva puṣyate hotrābhiragne manuṣaḥ svadhvaraḥ |
10.11.5c viprasya vā yacchaśamāna ukthyaṁ vājaṁ sasavām̐ upayāsi bhūribhiḥ ||
10.11.6a udīraya pitarā jāra ā bhagamiyakṣati haryato hṛtta iṣyati |
10.11.6c vivakti vahniḥ svapasyate makhastaviṣyate asuro vepate matī ||
10.11.7a yaste agne sumatiṁ marto akṣatsahasaḥ sūno ati sa pra śṛṇve |
10.11.7c iṣaṁ dadhāno vahamāno aśvairā sa dyumām̐ amavānbhūṣati dyūn ||
10.11.8a yadagna eṣā samitirbhavāti devī deveṣu yajatā yajatra |
10.11.8c ratnā ca yadvibhajāsi svadhāvo bhāgaṁ no atra vasumantaṁ vītāt ||
10.11.9a śrudhī no agne sadane sadhasthe yukṣvā rathamamṛtasya dravitnum |
10.11.9c ā no vaha rodasī devaputre mākirdevānāmapa bhūriha syāḥ ||
10.12.1a dyāvā ha kṣāmā prathame ṛtenābhiśrāve bhavataḥ satyavācā |
10.12.1c devo yanmartānyajathāya kṛṇvantsīdaddhotā pratyaṅsvamasuṁ yan ||
10.12.2a devo devānparibhūrṛtena vahā no havyaṁ prathamaścikitvān |
10.12.2c dhūmaketuḥ samidhā bhāṛjīko mandro hotā nityo vācā yajīyān ||
10.12.3a svāvṛgdevasyāmṛtaṁ yadī gorato jātāso dhārayanta urvī |
10.12.3c viśve devā anu tatte yajurgurduhe yadenī divyaṁ ghṛtaṁ vāḥ ||
10.12.4a arcāmi vāṁ vardhāyāpo ghṛtasnū dyāvābhūmī śṛṇutaṁ rodasī me |
10.12.4c ahā yaddyāvo'sunītimayanmadhvā no atra pitarā śiśītām ||
10.12.5a kiṁ svinno rājā jagṛhe kadasyāti vrataṁ cakṛmā ko vi veda |
10.12.5c mitraściddhi ṣmā juhurāṇo devāñchloko na yātāmapi vājo asti ||
10.12.6a durmantvatrāmṛtasya nāma salakṣmā yadviṣurūpā bhavāti |
10.12.6c yamasya yo manavate sumantvagne tamṛṣva pāhyaprayucchan ||
10.12.7a yasmindevā vidathe mādayante vivasvataḥ sadane dhārayante |
10.12.7c sūrye jyotiradadhurmāsyaktūnpari dyotaniṁ carato ajasrā ||
10.12.8a yasmindevā manmani saṁcarantyapīcye na vayamasya vidma |
10.12.8c mitro no atrāditiranāgāntsavitā devo varuṇāya vocat ||
10.12.9a śrudhī no agne sadane sadhasthe yukṣvā rathamamṛtasya dravitnum |
10.12.9c ā no vaha rodasī devaputre mākirdevānāmapa bhūriha syāḥ ||
10.13.1a yuje vāṁ brahma pūrvyaṁ namobhirvi śloka etu pathyeva sūreḥ |
10.13.1c śṛṇvantu viśve amṛtasya putrā ā ye dhāmāni divyāni tasthuḥ ||
10.13.2a yame iva yatamāne yadaitaṁ pra vāṁ bharanmānuṣā devayantaḥ |
10.13.2c ā sīdataṁ svamu lokaṁ vidāne svāsasthe bhavatamindave naḥ ||
10.13.3a pañca padāni rupo anvarohaṁ catuṣpadīmanvemi vratena |
10.13.3c akṣareṇa prati mima etāmṛtasya nābhāvadhi saṁ punāmi ||
10.13.4a devebhyaḥ kamavṛṇīta mṛtyuṁ prajāyai kamamṛtaṁ nāvṛṇīta |
10.13.4c bṛhaspatiṁ yajñamakṛṇvata ṛṣiṁ priyāṁ yamastanvaṁ prārirecīt ||
10.13.5a sapta kṣaranti śiśave marutvate pitre putrāso apyavīvatannṛtam |
10.13.5c ubhe idasyobhayasya rājata ubhe yatete ubhayasya puṣyataḥ ||
10.14.1a pareyivāṁsaṁ pravato mahīranu bahubhyaḥ panthāmanupaspaśānam |
10.14.1c vaivasvataṁ saṁgamanaṁ janānāṁ yamaṁ rājānaṁ haviṣā duvasya ||
10.14.2a yamo no gātuṁ prathamo viveda naiṣā gavyūtirapabhartavā u |
10.14.2c yatrā naḥ pūrve pitaraḥ pareyurenā jajñānāḥ pathyā anu svāḥ ||
10.14.3a mātalī kavyairyamo aṅgirobhirbṛhaspatirṛkvabhirvāvṛdhānaḥ |
10.14.3c yām̐śca devā vāvṛdhurye ca devāntsvāhānye svadhayānye madanti ||
10.14.4a imaṁ yama prastaramā hi sīdāṅgirobhiḥ pitṛbhiḥ saṁvidānaḥ |
10.14.4c ā tvā mantrāḥ kaviśastā vahantvenā rājanhaviṣā mādayasva ||
10.14.5a aṅgirobhirā gahi yajñiyebhiryama vairūpairiha mādayasva |
10.14.5c vivasvantaṁ huve yaḥ pitā te'sminyajñe barhiṣyā niṣadya ||
10.14.6a aṅgiraso naḥ pitaro navagvā atharvāṇo bhṛgavaḥ somyāsaḥ |
10.14.6c teṣāṁ vayaṁ sumatau yajñiyānāmapi bhadre saumanase syāma ||
10.14.7a prehi prehi pathibhiḥ pūrvyebhiryatrā naḥ pūrve pitaraḥ pareyuḥ |
10.14.7c ubhā rājānā svadhayā madantā yamaṁ paśyāsi varuṇaṁ ca devam ||
10.14.8a saṁ gacchasva pitṛbhiḥ saṁ yameneṣṭāpūrtena parame vyoman |
10.14.8c hitvāyāvadyaṁ punarastamehi saṁ gacchasva tanvā suvarcāḥ ||
10.14.9a apeta vīta vi ca sarpatāto'smā etaṁ pitaro lokamakran |
10.14.9c ahobhiradbhiraktubhirvyaktaṁ yamo dadātyavasānamasmai ||
10.14.10a ati drava sārameyau śvānau caturakṣau śabalau sādhunā pathā |
10.14.10c athā pitṝntsuvidatrām̐ upehi yamena ye sadhamādaṁ madanti ||
10.14.11a yau te śvānau yama rakṣitārau caturakṣau pathirakṣī nṛcakṣasau |
10.14.11c tābhyāmenaṁ pari dehi rājantsvasti cāsmā anamīvaṁ ca dhehi ||
10.14.12a urūṇasāvasutṛpā udumbalau yamasya dūtau carato janām̐ anu |
10.14.12c tāvasmabhyaṁ dṛśaye sūryāya punardātāmasumadyeha bhadram ||
10.14.13a yamāya somaṁ sunuta yamāya juhutā haviḥ |
10.14.13c yamaṁ ha yajño gacchatyagnidūto araṁkṛtaḥ ||
10.14.14a yamāya ghṛtavaddhavirjuhota pra ca tiṣṭhata |
10.14.14c sa no deveṣvā yamaddīrghamāyuḥ pra jīvase ||
10.14.15a yamāya madhumattamaṁ rājñe havyaṁ juhotana |
10.14.15c idaṁ nama ṛṣibhyaḥ pūrvajebhyaḥ pūrvebhyaḥ pathikṛdbhyaḥ ||
10.14.16a trikadrukebhiḥ patati ṣaḻurvīrekamidbṛhat |
10.14.16c triṣṭubgāyatrī chandāṁsi sarvā tā yama āhitā ||
10.15.1a udīratāmavara utparāsa unmadhyamāḥ pitaraḥ somyāsaḥ |
10.15.1c asuṁ ya īyuravṛkā ṛtajñāste no'vantu pitaro haveṣu ||
10.15.2a idaṁ pitṛbhyo namo astvadya ye pūrvāso ya uparāsa īyuḥ |
10.15.2c ye pārthive rajasyā niṣattā ye vā nūnaṁ suvṛjanāsu vikṣu ||
10.15.3a āhaṁ pitṝntsuvidatrām̐ avitsi napātaṁ ca vikramaṇaṁ ca viṣṇoḥ |
10.15.3c barhiṣado ye svadhayā sutasya bhajanta pitvasta ihāgamiṣṭhāḥ ||
10.15.4a barhiṣadaḥ pitara ūtyarvāgimā vo havyā cakṛmā juṣadhvam |
10.15.4c ta ā gatāvasā śaṁtamenāthā naḥ śaṁ yorarapo dadhāta ||
10.15.5a upahūtāḥ pitaraḥ somyāso barhiṣyeṣu nidhiṣu priyeṣu |
10.15.5c ta ā gamantu ta iha śruvantvadhi bruvantu te'vantvasmān ||
10.15.6a ācyā jānu dakṣiṇato niṣadyemaṁ yajñamabhi gṛṇīta viśve |
10.15.6c mā hiṁsiṣṭa pitaraḥ kena cinno yadva āgaḥ puruṣatā karāma ||
10.15.7a āsīnāso aruṇīnāmupasthe rayiṁ dhatta dāśuṣe martyāya |
10.15.7c putrebhyaḥ pitarastasya vasvaḥ pra yacchata ta ihorjaṁ dadhāta ||
10.15.8a ye naḥ pūrve pitaraḥ somyāso'nūhire somapīthaṁ vasiṣṭhāḥ |
10.15.8c tebhiryamaḥ saṁrarāṇo havīṁṣyuśannuśadbhiḥ pratikāmamattu ||
10.15.9a ye tātṛṣurdevatrā jehamānā hotrāvidaḥ stomataṣṭāso arkaiḥ |
10.15.9c āgne yāhi suvidatrebhirarvāñtsatyaiḥ kavyaiḥ pitṛbhirgharmasadbhiḥ ||
10.15.10a ye satyāso havirado haviṣpā indreṇa devaiḥ sarathaṁ dadhānāḥ |
10.15.10c āgne yāhi sahasraṁ devavandaiḥ paraiḥ pūrvaiḥ pitṛbhirgharmasadbhiḥ ||
10.15.11a agniṣvāttāḥ pitara eha gacchata sadaḥsadaḥ sadata supraṇītayaḥ |
10.15.11c attā havīṁṣi prayatāni barhiṣyathā rayiṁ sarvavīraṁ dadhātana ||
10.15.12a tvamagna īḻito jātavedo'vāḍḍhavyāni surabhīṇi kṛtvī |
10.15.12c prādāḥ pitṛbhyaḥ svadhayā te akṣannaddhi tvaṁ deva prayatā havīṁṣi ||
10.15.13a ye ceha pitaro ye ca neha yām̐śca vidma yām̐ u ca na pravidma |
10.15.13c tvaṁ vettha yati te jātavedaḥ svadhābhiryajñaṁ sukṛtaṁ juṣasva ||
10.15.14a ye agnidagdhā ye anagnidagdhā madhye divaḥ svadhayā mādayante |
10.15.14c tebhiḥ svarāḻasunītimetāṁ yathāvaśaṁ tanvaṁ kalpayasva ||
10.16.1a mainamagne vi daho mābhi śoco māsya tvacaṁ cikṣipo mā śarīram |
10.16.1c yadā śṛtaṁ kṛṇavo jātavedo'themenaṁ pra hiṇutātpitṛbhyaḥ ||
10.16.2a śṛtaṁ yadā karasi jātavedo'themenaṁ pari dattātpitṛbhyaḥ |
10.16.2c yadā gacchātyasunītimetāmathā devānāṁ vaśanīrbhavāti ||
10.16.3a sūryaṁ cakṣurgacchatu vātamātmā dyāṁ ca gaccha pṛthivīṁ ca dharmaṇā |
10.16.3c apo vā gaccha yadi tatra te hitamoṣadhīṣu prati tiṣṭhā śarīraiḥ ||
10.16.4a ajo bhāgastapasā taṁ tapasva taṁ te śocistapatu taṁ te arciḥ |
10.16.4c yāste śivāstanvo jātavedastābhirvahainaṁ sukṛtāmu lokam ||
10.16.5a ava sṛja punaragne pitṛbhyo yasta āhutaścarati svadhābhiḥ |
10.16.5c āyurvasāna upa vetu śeṣaḥ saṁ gacchatāṁ tanvā jātavedaḥ ||
10.16.6a yatte kṛṣṇaḥ śakuna ātutoda pipīlaḥ sarpa uta vā śvāpadaḥ |
10.16.6c agniṣṭadviśvādagadaṁ kṛṇotu somaśca yo brāhmaṇām̐ āviveśa ||
10.16.7a agnervarma pari gobhirvyayasva saṁ prorṇuṣva pīvasā medasā ca |
10.16.7c nettvā dhṛṣṇurharasā jarhṛṣāṇo dadhṛgvidhakṣyanparyaṅkhayāte ||
10.16.8a imamagne camasaṁ mā vi jihvaraḥ priyo devānāmuta somyānām |
10.16.8c eṣa yaścamaso devapānastasmindevā amṛtā mādayante ||
10.16.9a kravyādamagniṁ pra hiṇomi dūraṁ yamarājño gacchatu ripravāhaḥ |
10.16.9c ihaivāyamitaro jātavedā devebhyo havyaṁ vahatu prajānan ||
10.16.10a yo agniḥ kravyātpraviveśa vo gṛhamimaṁ paśyannitaraṁ jātavedasam |
10.16.10c taṁ harāmi pitṛyajñāya devaṁ sa gharmaminvātparame sadhasthe ||
10.16.11a yo agniḥ kravyavāhanaḥ pitṝnyakṣadṛtāvṛdhaḥ |
10.16.11c predu havyāni vocati devebhyaśca pitṛbhya ā ||
10.16.12a uśantastvā ni dhīmahyuśantaḥ samidhīmahi |
10.16.12c uśannuśata ā vaha pitṝnhaviṣe attave ||
10.16.13a yaṁ tvamagne samadahastamu nirvāpayā punaḥ |
10.16.13c kiyāmbvatra rohatu pākadūrvā vyalkaśā ||
10.16.14a śītike śītikāvati hlādike hlādikāvati |
10.16.14c maṇḍūkyā su saṁ gama imaṁ svagniṁ harṣaya ||
10.17.1a tvaṣṭā duhitre vahatuṁ kṛṇotītīdaṁ viśvaṁ bhuvanaṁ sameti |
10.17.1c yamasya mātā paryuhyamānā maho jāyā vivasvato nanāśa ||
10.17.2a apāgūhannamṛtāṁ martyebhyaḥ kṛtvī savarṇāmadadurvivasvate |
10.17.2c utāśvināvabharadyattadāsīdajahādu dvā mithunā saraṇyūḥ ||
10.17.3a pūṣā tvetaścyāvayatu pra vidvānanaṣṭapaśurbhuvanasya gopāḥ |
10.17.3c sa tvaitebhyaḥ pari dadatpitṛbhyo'gnirdevebhyaḥ suvidatriyebhyaḥ ||
10.17.4a āyurviśvāyuḥ pari pāsati tvā pūṣā tvā pātu prapathe purastāt |
10.17.4c yatrāsate sukṛto yatra te yayustatra tvā devaḥ savitā dadhātu ||
10.17.5a pūṣemā āśā anu veda sarvāḥ so asmām̐ abhayatamena neṣat |
10.17.5c svastidā āghṛṇiḥ sarvavīro'prayucchanpura etu prajānan ||
10.17.6a prapathe pathāmajaniṣṭa pūṣā prapathe divaḥ prapathe pṛthivyāḥ |
10.17.6c ubhe abhi priyatame sadhasthe ā ca parā ca carati prajānan ||
10.17.7a sarasvatīṁ devayanto havante sarasvatīmadhvare tāyamāne |
10.17.7c sarasvatīṁ sukṛto ahvayanta sarasvatī dāśuṣe vāryaṁ dāt ||
10.17.8a sarasvati yā sarathaṁ yayātha svadhābhirdevi pitṛbhirmadantī |
10.17.8c āsadyāsminbarhiṣi mādayasvānamīvā iṣa ā dhehyasme ||
10.17.9a sarasvatīṁ yāṁ pitaro havante dakṣiṇā yajñamabhinakṣamāṇāḥ |
10.17.9c sahasrārghamiḻo atra bhāgaṁ rāyaspoṣaṁ yajamāneṣu dhehi ||
10.17.10a āpo asmānmātaraḥ śundhayantu ghṛtena no ghṛtapvaḥ punantu |
10.17.10c viśvaṁ hi ripraṁ pravahanti devīrudidābhyaḥ śucirā pūta emi ||
10.17.11a drapsaścaskanda prathamām̐ anu dyūnimaṁ ca yonimanu yaśca pūrvaḥ |
10.17.11c samānaṁ yonimanu saṁcarantaṁ drapsaṁ juhomyanu sapta hotrāḥ ||
10.17.12a yaste drapsaḥ skandati yaste aṁśurbāhucyuto dhiṣaṇāyā upasthāt |
10.17.12c adhvaryorvā pari vā yaḥ pavitrāttaṁ te juhomi manasā vaṣaṭkṛtam ||
10.17.13a yaste drapsaḥ skanno yaste aṁśuravaśca yaḥ paraḥ srucā |
10.17.13c ayaṁ devo bṛhaspatiḥ saṁ taṁ siñcatu rādhase ||
10.17.14a payasvatīroṣadhayaḥ payasvanmāmakaṁ vacaḥ |
10.17.14c apāṁ payasvaditpayastena mā saha śundhata ||
10.18.1a paraṁ mṛtyo anu parehi panthāṁ yaste sva itaro devayānāt |
10.18.1c cakṣuṣmate śṛṇvate te bravīmi mā naḥ prajāṁ rīriṣo mota vīrān ||
10.18.2a mṛtyoḥ padaṁ yopayanto yadaita drāghīya āyuḥ prataraṁ dadhānāḥ |
10.18.2c āpyāyamānāḥ prajayā dhanena śuddhāḥ pūtā bhavata yajñiyāsaḥ ||
10.18.3a ime jīvā vi mṛtairāvavṛtrannabhūdbhadrā devahūtirno adya |
10.18.3c prāñco agāma nṛtaye hasāya drāghīya āyuḥ prataraṁ dadhānāḥ ||
10.18.4a imaṁ jīvebhyaḥ paridhiṁ dadhāmi maiṣāṁ nu gādaparo arthametam |
10.18.4c śataṁ jīvantu śaradaḥ purūcīrantarmṛtyuṁ dadhatāṁ parvatena ||
10.18.5a yathāhānyanupūrvaṁ bhavanti yatha ṛtava ṛtubhiryanti sādhu |
10.18.5c yathā na pūrvamaparo jahātyevā dhātarāyūṁṣi kalpayaiṣām ||
10.18.6a ā rohatāyurjarasaṁ vṛṇānā anupūrvaṁ yatamānā yati ṣṭha |
10.18.6c iha tvaṣṭā sujanimā sajoṣā dīrghamāyuḥ karati jīvase vaḥ ||
10.18.7a imā nārīravidhavāḥ supatnīrāñjanena sarpiṣā saṁ viśantu |
10.18.7c anaśravo'namīvāḥ suratnā ā rohantu janayo yonimagre ||
10.18.8a udīrṣva nāryabhi jīvalokaṁ gatāsumetamupa śeṣa ehi |
10.18.8c hastagrābhasya didhiṣostavedaṁ patyurjanitvamabhi saṁ babhūtha ||
10.18.9a dhanurhastādādadāno mṛtasyāsme kṣatrāya varcase balāya |
10.18.9c atraiva tvamiha vayaṁ suvīrā viśvāḥ spṛdho abhimātīrjayema ||
10.18.10a upa sarpa mātaraṁ bhūmimetāmuruvyacasaṁ pṛthivīṁ suśevām |
10.18.10c ūrṇamradā yuvatirdakṣiṇāvata eṣā tvā pātu nirṛterupasthāt ||
10.18.11a ucchvañcasva pṛthivi mā ni bādhathāḥ sūpāyanāsmai bhava sūpavañcanā |
10.18.11c mātā putraṁ yathā sicābhyenaṁ bhūma ūrṇuhi ||
10.18.12a ucchvañcamānā pṛthivī su tiṣṭhatu sahasraṁ mita upa hi śrayantām |
10.18.12c te gṛhāso ghṛtaścuto bhavantu viśvāhāsmai śaraṇāḥ santvatra ||
10.18.13a utte stabhnāmi pṛthivīṁ tvatparīmaṁ logaṁ nidadhanmo ahaṁ riṣam |
10.18.13c etāṁ sthūṇāṁ pitaro dhārayantu te'trā yamaḥ sādanā te minotu ||
10.18.14a pratīcīne māmahanīṣvāḥ parṇamivā dadhuḥ |
10.18.14c pratīcīṁ jagrabhā vācamaśvaṁ raśanayā yathā ||
10.19.1a ni vartadhvaṁ mānu gātāsmāntsiṣakta revatīḥ |
10.19.1c agnīṣomā punarvasū asme dhārayataṁ rayim ||
10.19.2a punarenā ni vartaya punarenā nyā kuru |
10.19.2c indra eṇā ni yacchatvagnirenā upājatu ||
10.19.3a punaretā ni vartantāmasminpuṣyantu gopatau |
10.19.3c ihaivāgne ni dhārayeha tiṣṭhatu yā rayiḥ ||
10.19.4a yanniyānaṁ nyayanaṁ saṁjñānaṁ yatparāyaṇam |
10.19.4c āvartanaṁ nivartanaṁ yo gopā api taṁ huve ||
10.19.5a ya udānaḍvyayanaṁ ya udānaṭ parāyaṇam |
10.19.5c āvartanaṁ nivartanamapi gopā ni vartatām ||
10.19.6a ā nivarta ni vartaya punarna indra gā dehi |
10.19.6c jīvābhirbhunajāmahai ||
10.19.7a pari vo viśvato dadha ūrjā ghṛtena payasā |
10.19.7c ye devāḥ ke ca yajñiyāste rayyā saṁ sṛjantu naḥ ||
10.19.8a ā nivartana vartaya ni nivartana vartaya |
10.19.8c bhūmyāścatasraḥ pradiśastābhya enā ni vartaya ||
10.20.1a bhadraṁ no api vātaya manaḥ ||
bhadram | naḥ | api | vātaya | manaḥ ||10.20.1||
agnim | īḻe | bhujām | yaviṣṭham | śāsā | mitram | duḥ-dharītum |
yasya | dharman | svaḥ | enīḥ | saparyanti | mātuḥ | ūdhaḥ ||10.20.2||
yam | āsā | kṛpa-nīḻam | bhāsā-ketum | vardhayanti |
bhrājate | śreṇi-dan ||10.20.3||
aryaḥ | viśām | gātuḥ | eti | pra | yat | ānaṭ | divaḥ | antān |
kaviḥ | abhram | dīdyānaḥ ||10.20.4||
juṣat | havyā | mānuṣasya | ūrdhvaḥ | tasthau | ṛbhvā | yajñe |
minvan | sadma | puraḥ | eti ||10.20.5||
saḥ | hi | kṣemaḥ | haviḥ | yajñaḥ | śruṣṭī | it | asya | gātuḥ | eti |
agnim | devāḥ | vāśī-mantam ||10.20.6||
yajña-saham | duvaḥ | iṣe | agnim | pūrvasya | śevasya |
adreḥ | sūnum | āyum | āhuḥ ||10.20.7||
naraḥ | ye | ke | ca | asmat | ā | viśvā | it | te | vāme | ā | syuriti syuḥ |
agnim | haviṣā | vardhantaḥ ||10.20.8||
kṛṣṇaḥ | śvetaḥ | aruṣaḥ | yāmaḥ | asya | bradhnaḥ | ṛjraḥ | uta | śoṇaḥ | yaśasvān |
hiraṇya-rūpam | janitā | jajāna ||10.20.9||
eva | te | agne | vi-madaḥ | manīṣām | ūrjaḥ | napāt | amṛtebhiḥ | sa-joṣāḥ |
giraḥ | ā | vakṣat | su-matīḥ | iyānaḥ | iṣam | ūrjam | su-kṣitim | viśvam | ā | abhārityabhāḥ ||10.20.10||
ā | agnim | na | svavṛkti-bhiḥ | hotāram | tvā | vṛṇīmahe |
yajñāya | stīrṇa-barhiṣe | vi | vaḥ | made | śīram | pāvaka-śociṣam | vivakṣase ||10.21.1||
tvām | ūm̐ iti | te | su-ābhuvaḥ | śumbhanti | aśva-rādhasaḥ |
veti | tvām | upa-secanī | vi | vaḥ | made | ṛjītiḥ | agne | ā-hutiḥ | vivakṣase ||10.21.2||
tve iti | dharmāṇaḥ | āsate | juhūbhiḥ | siñcatīḥ-iva |
kṛṣṇā | rūpāṇi | arjunā | vi | vaḥ | made | viśvāḥ | adhi | śriyaḥ | dhiṣe | vivakṣase ||10.21.3||
yam | agne | manyase | rayim | sahasā-van | amartya |
tam | ā | naḥ | vāja-sātaye | vi | vaḥ | made | yajñeṣu | citram | ā | bhara | vivakṣase ||10.21.4||
agniḥ | jātaḥ | atharvaṇā | vidat | viśvāni | kāvyā |
bhuvat | dūtaḥ | vivasvataḥ | vi | vaḥ | made | priyaḥ | yamasya | kāmyaḥ | vivakṣase ||10.21.5||
tvām | yajñeṣu | īḻate | agne | pra-yati | adhvare |
tvam | vasūni | kāmyā | vi | vaḥ | made | viśvā | dadhāsi | dāśuṣe | vivakṣase ||10.21.6||
tvām | yajñeṣu | ṛtvijam | cārum | agne | ni | sedire |
ghṛta-pratīkam | manuṣaḥ | vi | vaḥ | made | śukram | cetiṣṭham | akṣa-bhiḥ | vivakṣase ||10.21.7||
agne | śukreṇa | śociṣā | uru | prathayase | bṛhat |
abhi-krandan | vṛṣa-yase | vi | vaḥ | made | garbham | dadhāsi | jāmiṣu | vivakṣase ||10.21.8||
kuha | śrutaḥ | indraḥ | kasmin | adya | jane | mitraḥ | na | śrūyate |
ṛṣīṇām | vā | yaḥ | kṣaye | guhā | vā | carkṛṣe | girā ||10.22.1||
iha | śrutaḥ | indraḥ | asme iti | adya | stave | vajrī | ṛcīṣamaḥ |
mitraḥ | na | yaḥ | janeṣu | ā | yaśaḥ | cakre | asāmi | ā ||10.22.2||
mahaḥ | yaḥ | patiḥ | śavasaḥ | asāmi | ā | mahaḥ | nṛmṇasya | tūtujiḥ |
bhartā | vajrasya | dhṛṣṇoḥ | pitā | putram-iva | priyam ||10.22.3||
yujānaḥ | aśvā | vātasya | dhunī iti | devaḥ | devasya | vajri-vaḥ |
syantā | pathā | virukmatā | sṛjānaḥ | stoṣi | adhvanaḥ ||10.22.4||
tvam | tyā | cit | vātasya | aśvā | ā | agāḥ | ṛjrā | tmanā | vahadhyai |
yayoḥ | devaḥ | na | martyaḥ | yantā | nakiḥ | vidāyyaḥ ||10.22.5||
adha | gmantā | uśanā | pṛcchate | vām | kat-arthā | naḥ | ā | gṛham |
ā | jagmathuḥ | parākāt | divaḥ | ca | gmaḥ | ca | martyam ||10.22.6||
ā | naḥ | indra | pṛkṣase | asmākam | brahma | ut-yatam |
tat | tvā | yācāmahe | avaḥ | śuṣṇam | yat | han | amānuṣam ||10.22.7||
akarmā | dasyuḥ | abhi | naḥ | amantuḥ | anya-vrataḥ | amānuṣaḥ |
tvam | tasya | amitra-han | vadhaḥ | dāsasya | dambhaya ||10.22.8||
tvam | naḥ | indra | śūra | śūraiḥ | uta | tvā-ūtāsaḥ | barhaṇā |
puru-trā | te | vi | pūrtayaḥ | navanta | kṣoṇayaḥ | yathā ||10.22.9||
tvam | tān | vṛtra-hatye | codayaḥ | nṝn | kārpāṇe | śūra | vajri-vaḥ |
guhā | yadi | kavīnām | viśām | nakṣatra-śavasām ||10.22.10||
makṣu | tā | te | indra | dāna-apnasaḥ | ākṣāṇe | śūra | vajri-vaḥ |
yat | ha | śuṣṇasya | dambhayaḥ | jātam | viśvam | sayāva-bhiḥ ||10.22.11||
mā | akudhryak | indra | śūra | vasvīḥ | asme iti | bhūvan | abhiṣṭayaḥ |
vayam-vayam | te | āsām | sumne | syāma | vajri-vaḥ ||10.22.12||
asme iti | tā | te | indra | santu | satyā | ahiṁsantīḥ | upa-spṛṣaḥ |
vidyāma | yāsām | bhujaḥ | dhenūnām | na | vajri-vaḥ ||10.22.13||
ahastā | yat | apadī | vardhata | kṣāḥ | śacībhiḥ | vedyānām |
śuṣṇam | pari | pra-dakṣiṇit | viśva-āyave | ni | śiśnathaḥ ||10.22.14||
piba-piba | it | indra | śūra | somam | mā | riṣaṇyaḥ | vasavāna | vasuḥ | san |
uta | trāyasva | gṛṇataḥ | maghonaḥ | mahaḥ | ca | rāyaḥ | revataḥ | kṛdhi | naḥ ||10.22.15||
yajāmahe | indram | vajra-dakṣiṇam | harīnām | rathyam | vi-vratānām |
pra | śmaśru | dodhuvat | ūrdhva-thā | bhūt | vi | senābhiḥ | dayamānaḥ | vi | rādhasā ||10.23.1||
harī iti | nu | asya | yā | vane | vide | vasu | indraḥ | maghaiḥ | magha-vā | vṛtra-hā | bhuvat |
ṛbhuḥ | vājaḥ | ṛbhukṣāḥ | patyate | śavaḥ | ava | kṣṇaumi | dāsasya | nāma | cit ||10.23.2||
yadā | vajram | hiraṇyam | it | atha | ratham | harī iti | yam | asya | vahataḥ | vi | sūri-bhiḥ |
ā | tiṣṭhati | magha-vā | sana-śrutaḥ | indraḥ | vājasya | dīrgha-śravasaḥ | patiḥ ||10.23.3||
so iti | cit | nu | vṛṣṭiḥ | yūthyā | svā | sacā | indraḥ | śmaśrūṇi | haritā | abhi | pruṣṇute |
ava | veti | su-kṣayam | sute | madhu | ut | it | dhūnoti | vātaḥ | yathā | vanam ||10.23.4||
yaḥ | vācā | vi-vācaḥ | mṛdhra-vācaḥ | puru | sahasrā | aśivā | jaghāna |
tat-tat | it | asya | pauṁsyam | gṛṇīmasi | pitā-iva | yaḥ | taviṣīm | vavṛdhe | śavaḥ ||10.23.5||
stomam | te | indra | vi-madāḥ | ajījanan | apūrvyam | puru-tamam | su-dānave |
vidma | hi | asya | bhojanam | inasya | yat | ā | paśum | na | gopāḥ | karāmahe ||10.23.6||
mākiḥ | naḥ | enā | sakhyā | vi | yauṣuḥ | tava | ca | indra | vi-madasya | ca | ṛṣeḥ |
vidma | hi | te | pra-matim | deva | jāmi-vat | asme iti | te | santu | sakhyā | śivāni ||10.23.7||
indra | somam | imam | piba | madhu-mantam | camū iti | sutam |
asme iti | rayim | ni | dhāraya | vi | vaḥ | made | sahasriṇam | puruvaso iti puru-vaso | vivakṣase ||10.24.1||
tvām | yajñebhiḥ | ukthaiḥ | upa | havyebhiḥ | īmahe |
śacī-pate | śacīnām | vi | vaḥ | made | śreṣṭham | naḥ | dhehi | vāryam | vivakṣase ||10.24.2||
yaḥ | patiḥ | vāryāṇām | asi | radhrasya | coditā |
indra | stotṝṇām | avitā | vi | vaḥ | made | dviṣaḥ | naḥ | pāhi | aṁhasaḥ | vivakṣase ||10.24.3||
yuvam | śakrā | māyā-vinā | samīcī iti sam-īcī | niḥ | amanthatam |
vi-madena | yat | īḻitā | nāsatyā | niḥ-amanthatam ||10.24.4||
viśve | devāḥ | akṛpanta | sam-īcyoḥ | niḥ-patantyoḥ |
nāsatyau | abruvan | devāḥ | punaḥ | ā | vahatāt | iti ||10.24.5||
madhu-mat | me | parā-ayanam | madhu-mat | punaḥ | ā-ayanam |
tā | naḥ | devā | devatayā | yuvam | madhu-mataḥ | kṛtam ||10.24.6||
bhadram | naḥ | api | vātaya | manaḥ | dakṣam | uta | kratum |
adha | te | sakhye | andhasaḥ | vi | vaḥ | made | raṇan | gāvaḥ | na | yavase | vivakṣase ||10.25.1||
hṛdi-spṛśaḥ | te | āsate | viśveṣu | soma | dhāma-su |
adha | kāmāḥ | ime | mama | vi | vaḥ | made | vi | tiṣṭhante | vasu-yavaḥ | vivakṣase ||10.25.2||
uta | vratāni | soma | te | pra | aham | mināmi | pākyā |
adha | pitā-iva | sūnave | vi | vaḥ | made | mṛḻa | naḥ | abhi | cit | vadhāt | vivakṣase ||10.25.3||
sam | ūm̐ iti | pra | yanti | dhītayaḥ | sargāsaḥ | avatān-iva |
kratum | naḥ | soma | jīvase | vi | vaḥ | made | dhāraya | camasān-iva | vivakṣase ||10.25.4||
tava | tye | soma | śakti-bhiḥ | ni-kāmāsaḥ | vi | ṛṇvire |
gṛtsasya | dhīrāḥ | tavasaḥ | vi | vaḥ | made | vrajam | go-mantam | aśvinam | vivakṣase ||10.25.5||
paśum | naḥ | soma | rakṣasi | puru-trā | vi-sthitam | jagat |
sam-ākṛṇoṣi | jīvase | vi | vaḥ | made | viśvā | sam-paśyan | bhuvanā | vivakṣase ||10.25.6||
tvam | naḥ | soma | viśvataḥ | gopāḥ | adābhyaḥ | bhava |
sedha | rājan | apa | sridhaḥ | vi | vaḥ | made | mā | naḥ | duḥ-śaṁsaḥ | īśata | vivakṣase ||10.25.7||
tvam | naḥ | soma | su-kratuḥ | vayaḥ-dheyāya | jāgṛhi |
kṣetravit-taraḥ | manuṣaḥ | vi | vaḥ | made | druhaḥ | naḥ | pāhi | aṁhasaḥ | vivakṣase ||10.25.8||
tvam | naḥ | vṛtrahan-tama | indrasya | indo iti | śivaḥ | sakhā |
yat | sīm | havante | sam-ithe | vi | vaḥ | made | yudhyamānāḥ | toka-sātau | vivakṣase ||10.25.9||
ayam | gha | saḥ | turaḥ | madaḥ | indrasya | vardhata | priyaḥ |
ayam | kakṣīvataḥ | mahaḥ | vi | vaḥ | made | matim | viprasya | vardhayat | vivakṣase ||10.25.10||
ayam | viprāya | dāśuṣe | vājān | iyarti | go-mataḥ |
ayam | sapta-bhyaḥ | ā | varam | vi | vaḥ | made | pra | andham | śroṇam | ca | tāriṣat | vivakṣase ||10.25.11||
pra | hi | accha | manīṣāḥ | spārhāḥ | yanti | ni-yutaḥ |
pra | dasrā | niyut-rathaḥ | pūṣā | aviṣṭu | māhinaḥ ||10.26.1||
yasya | tyat | mahi-tvam | vātāpyam | ayam | janaḥ |
vipraḥ | ā | vaṁsat | dhīti-bhiḥ | ciketa | su-stutīnām ||10.26.2||
saḥ | veda | su-stutīnām | induḥ | na | pūṣā | vṛṣā |
abhi | psuraḥ | pruṣāyati | vrajam | naḥ | ā | pruṣāyati ||10.26.3||
maṁsīmahi | tvā | vayam | asmākam | deva | pūṣan |
matīnām | ca | sādhanam | viprāṇām | ca | ā-dhavam ||10.26.4||
prati-ardhiḥ | yajñānām | aśva-hayaḥ | rathānām |
ṛṣiḥ | saḥ | yaḥ | manuḥ-hitaḥ | viprasya | yavayat-sakhaḥ ||10.26.5||
ā-dhīṣamāṇāyāḥ | patiḥ | śucāyāḥ | ca | śucasya | ca |
vāsaḥ-vāyaḥ | avīnām | ā | vāsāṁsi | marmṛjat ||10.26.6||
inaḥ | vājānām | patiḥ | inaḥ | puṣṭīnām | sakhā |
pra | śmaśru | haryataḥ | dūdhot | vi | vṛthā | yaḥ | adābhyaḥ ||10.26.7||
ā | te | rathasya | pūṣan | ajāḥ | dhuram | vavṛtyuḥ |
viśvasya | arthinaḥ | sakhā | sanaḥ-jāḥ | anapa-cyutaḥ ||10.26.8||
asmākam | ūrjā | ratham | pūṣā | aviṣṭu | māhinaḥ |
bhuvat | vājānām | vṛdhaḥ | imam | naḥ | śṛṇavat | havam ||10.26.9||
asat | su | me | jaritariti | saḥ | abhi-vegaḥ | yat | sunvate | yajamānāya | śikṣam |
anāśīḥ-dām | aham | asmi | pra-hantā | satya-dhvṛtam | vṛjina-yantam | ābhum ||10.27.1||
yadi | it | aham | yudhaye | sam-nayāni | adeva-yūn | tanvā | śūśujānān |
amā | te | tumram | vṛṣabham | pacāni | tīvram | sutam | pañca-daśam | ni | siñcam ||10.27.2||
na | aham | tam | veda | yaḥ | iti | bravīti | adeva-yūn | sam-araṇe | jaghanvān |
yadā | ava-akhyat | sam-araṇam | ṛghāvat | āt | it | ha | me | vṛṣabhā | pra | bruvanti ||10.27.3||
yat | ajñāteṣu | vṛjaneṣu | āsam | viśve | sataḥ | magha-vānaḥ | me | āsan |
jināmi | vā | it | kṣeme | ā | santam | ābhum | pra | tam | kṣiṇām | parvate | pāda-gṛhya ||10.27.4||
na | vai | ūm̐ iti | mām | vṛjane | vārayante | na | parvatāsaḥ | yat | aham | manasye |
mama | svanāt | kṛdhu-karṇaḥ | bhayāte | eva | it | anu | dyūn | kiraṇaḥ | sam | ejāt ||10.27.5||
darśan | nu | atra | śṛta-pān | anindrān | bāhu-kṣadaḥ | śarave | patyamānān |
ghṛṣum | vā | ye | niniduḥ | sakhāyam | adhi | ūm̐ iti | nu | eṣu | pavayaḥ | vavṛtyuḥ ||10.27.6||
abhūḥ | ūm̐ iti | aukṣīḥ | vi | ūm̐ iti | āyuḥ | ānaṭ | darṣat | nu | pūrvaḥ | aparaḥ | nu | darṣat |
dve iti | pavaste iti | pari | tam | na | bhūtaḥ | yaḥ | asya | pāre | rajasaḥ | viveṣa ||10.27.7||
gāvaḥ | yavam | pra-yutāḥ | aryaḥ | akṣan | tāḥ | apaśyam | saha-gopāḥ | carantīḥ |
havāḥ | it | aryaḥ | abhitaḥ | sam | āyan | kiyat | āsu | sva-patiḥ | chandayāte ||10.27.8||
sam | yat | vayam | yavasa-adaḥ | janānām | aham | yava-adaḥ | uru-ajre | antariti |
atra | yuktaḥ | ava-sātāram | icchāt | atho iti | ayuktam | yunajat | vavanvān ||10.27.9||
atra | it | ūm̐ iti | me | maṁsase | satyam | uktam | dvi-pāt | ca | yat | catuḥ-pāt | sam-sṛjāni |
strībhiḥ | yaḥ | atra | vṛṣaṇam | pṛtanyāt | ayuddhaḥ | asya | vi | bhajāni | vedaḥ ||10.27.10||
yasya | anakṣā | duhitā | jātu | āsa | kaḥ | tām | vidvān | abhi | manyāte | andhām |
kataraḥ | menim | prati | tam | mucāte | yaḥ | īm | vahāte | yaḥ | īm | vā | vare-yāt ||10.27.11||
kiyatī | yoṣā | maryataḥ | vadhū-yoḥ | pari-prītā | panyasā | vāryeṇa |
bhadrā | vadhūḥ | bhavati | yat | su-peśāḥ | svayam | sā | mitram | vanute | jane | cit ||10.27.12||
pattaḥ | jagāra | pratyañcam | atti | śīrṣṇā | śiraḥ | prati | dadhau | varūtham |
āsīnaḥ | ūrdhvām | upasi | kṣiṇāti | nyaṅ | uttānām | anu | eti | bhūmim ||10.27.13||
bṛhan | acchāyaḥ | apalāśaḥ | arvā | tasthau | mātā | vi-sitaḥ | atti | garbhaḥ |
anyasyāḥ | vatsam | rihatī | mimāya | kayā | bhuvā | ni | dadhe | dhenuḥ | ūdhaḥ ||10.27.14||
sapta | vīrāsaḥ | adharāt | ut | āyan | aṣṭa | uttarāttāt | sam | ajagmiran | te |
nava | paścātāt | sthivi-mantaḥ | āyan | daśa | prāk | sānu | vi | tiranti | aśnaḥ ||10.27.15||
daśānām | ekam | kapilam | samānam | tam | hinvanti | kratave | pāryāya |
garbham | mātā | su-dhitam | vakṣaṇāsu | avenantam | tuṣayantī | bibharti ||10.27.16||
pīvānam | meṣam | apacanta | vīrāḥ | ni-uptāḥ | akṣāḥ | anu | dīve | āsan |
dvā | dhanum | bṛhatīm | ap-su | antariti | pavitra-vantā | carataḥ | punantā ||10.27.17||
vi | krośanāsaḥ | viṣvañcaḥ | āyan | pacāti | nemaḥ | nahi | pakṣat | ardhaḥ |
ayam | me | devaḥ | savitā | tat | āha | dru-annaḥ | it | vanavat | sarpiḥ-annaḥ ||10.27.18||
apaśyam | grāmam | vahamānam | ārāt | acakrayā | svadhayā | vartamānam |
sisakti | aryaḥ | pra | yugā | janānām | sadyaḥ | śiśnā | pra-minānaḥ | navīyān ||10.27.19||
etau | me | gāvau | pra-marasya | yuktau | mo iti | su | pra | sedhīḥ | muhuḥ | it | mamandhi |
āpaḥ | cit | asya | vi | naśanti | artham | sūraḥ | ca | markaḥ | uparaḥ | babhūvān ||10.27.20||
ayam | yaḥ | vajraḥ | purudhā | vi-vṛttaḥ | avaḥ | sūryasya | bṛhataḥ | purīṣāt |
śravaḥ | it | enā | paraḥ | anyat | asti | tat | avyathī | jarimāṇaḥ | taranti ||10.27.21||
vṛkṣe-vṛkṣe | ni-yatā | mīmayat | gauḥ | tataḥ | vayaḥ | pra | patān | puruṣa-adaḥ |
atha | idam | viśvam | bhuvanam | bhayāte | indrāya | sunvat | ṛṣaye | ca | śikṣat ||10.27.22||
devānām | māne | prathamāḥ | atiṣṭhan | kṛntatrāt | eṣām | uparāḥ | ut | āyan |
trayaḥ | tapanti | pṛthivīm | anūpāḥ | dvā | bṛbūkam | vahataḥ | purīṣam ||10.27.23||
sā | te | jīvātuḥ | uta | tasya | viddhi | mā | sma | etādṛk | apa | gūhaḥ | samarye |
āviḥ | svariti svaḥ | kṛṇute | gūhate | busam | saḥ | pāduḥ | asya | niḥ-nijaḥ | na | mucyate ||10.27.24||
viśvaḥ | hi | anyaḥ | ariḥ | ā-jagāma | mama | it | aha | śvaśuraḥ | na | ā | jagāma |
jakṣīyāt | dhānāḥ | uta | somam | papīyāt | su-āśitaḥ | punaḥ | astam | jagāyāt ||10.28.1||
saḥ | roruvat | vṛṣabhaḥ | tigma-śṛṅgaḥ | varṣman | tasthau | variman | ā | pṛthivyāḥ |
viśveṣu | enam | vṛjaneṣu | pāmi | yaḥ | me | kukṣī iti | suta-somaḥ | pṛṇāti ||10.28.2||
adriṇā | te | mandinaḥ | indra | tūyān | sunvanti | somān | pibasi | tvam | eṣām |
pacanti | te | vṛṣabhān | atsi | teṣām | pṛkṣeṇa | yat | magha-van | hūyamānaḥ ||10.28.3||
idam | su | me | jaritaḥ | ā | cikiddhi | prati-īpam | śāpam | nadyaḥ | vahanti |
lopāśaḥ | siṁham | pratyañcam | atsāriti | kroṣṭā | varāham | niḥ | atakta | kakṣāt ||10.28.4||
kathā | te | etat | aham | ā | ciketam | gṛtsasya | pākaḥ | tavasaḥ | manīṣām |
tvam | naḥ | vidvān | ṛtu-thā | vi | vocaḥ | yam | ardham | te | magha-van | kṣemyā | dhūḥ ||10.28.5||
eva | hi | mām | tavasam | vardhayanti | divaḥ | cit | me | bṛhataḥ | ut-tarā | dhūḥ |
puru | sahasrā | ni | śiśāmi | sākam | aśatrum | hi | mā | janitā | jajāna ||10.28.6||
eva | hi | mām | tavasam | jajñuḥ | ugram | karman-karman | vṛṣaṇam | indra | devāḥ |
vadhīm | vṛtram | vajreṇa | mandasānaḥ | apa | vrajam | mahinā | dāśuṣe | vam ||10.28.7||
devāsaḥ | āyan | paraśūn | abibhran | vanā | vṛścantaḥ | abhi | viṭ-bhiḥ | āyan |
ni | su-drvam | dadhataḥ | vakṣaṇāsu | yatra | kṛpīṭam | anu | tat | dahanti ||10.28.8||
śaśaḥ | kṣuram | pratyañcam | jagāra | adrim | logena | vi | abhedam | ārāt |
bṛhantam | cit | ṛhate | randhayāni | vayat | vatsaḥ | vṛṣabham | śūśuvānaḥ ||10.28.9||
su-parṇaḥ | itthā | nakham | ā | sisāya | ava-ruddhaḥ | pari-padam | na | siṁhaḥ |
ni-ruddhaḥ | cit | mahiṣaḥ | tarṣyā-vān | godhā | tasmai | ayatham | karṣat | etat ||10.28.10||
tebhyaḥ | godhāḥ | ayatham | karṣat | etat | ye | brahmaṇaḥ | prati-pīyanti | annaiḥ |
simaḥ | ukṣṇaḥ | ava-sṛṣṭān | adanti | svayam | balāni | tanvaḥ | śṛṇānāḥ ||10.28.11||
ete | śamībhiḥ | su-śamī | abhūvan | ye | hinvire | tanvaḥ | some | ukthaiḥ |
nṛ-vat | vadan | upa | naḥ | māhi | vājān | divi | śravaḥ | dadhiṣe | nāma | vīraḥ ||10.28.12||
vane | na | vā | yaḥ | ni | adhāyi | cākan | śuciḥ | vām | stomaḥ | bhuraṇau | ajīgariti |
yasya | it | indraḥ | puru-dineṣu | hotā | nṛṇām | naryaḥ | nṛ-tamaḥ | kṣapā-vān ||10.29.1||
pra | te | asyāḥ | uṣasaḥ | pra | aparasyāḥ | nṛtau | syāma | nṛ-tamasya | nṛṇām |
anu | tri-śokaḥ | śatam | ā | avahat | nṝn | kutsena | rathaḥ | yaḥ | asat | sasa-vān ||10.29.2||
kaḥ | te | madaḥ | indra | rantyaḥ | bhūt | duraḥ | giraḥ | abhi | ugraḥ | vi | dhāva |
kat | vāhaḥ | arvāk | upa | mā | manīṣā | ā | tvā | śakyām | upa-mam | rādhaḥ | annaiḥ ||10.29.3||
kat | ūm̐ iti | dyumnam | indra | tvā-vataḥ | nṝn | kayā | dhiyā | karase | kat | naḥ | ā | agan |
mitraḥ | na | satyaḥ | uru-gāya | bhṛtyai | anne | samasya | yat | asan | manīṣāḥ ||10.29.4||
pra | īraya | sūraḥ | artham | na | pāram | ye | asya | kāmam | janidhāḥ-iva | gman |
giraḥ | ca | ye | te | tuvi-jāta | pūrvīḥ | naraḥ | indra | prati-śikṣanti | annaiḥ ||10.29.5||
mātre iti | nu | te | sumite iti su-mite | indra | pūrvī iti | dyauḥ | majmanā | pṛthivī | kāvyena |
varāya | te | ghṛta-vantaḥ | sutāsaḥ | svādman | bhavantu | pītaye | madhūni ||10.29.6||
ā | madhvaḥ | asmai | asican | amatram | indrāya | pūrṇam | saḥ | hi | satya-rādhāḥ |
saḥ | vavṛdhe | variman | ā | pṛthivyāḥ | abhi | kratvā | naryaḥ | pauṁsyaiḥ | ca ||10.29.7||
vi | ānaṭ | indraḥ | pṛtanāḥ | su-ojāḥ | ā | asmai | yatante | sakhyāya | pūrvīḥ |
ā | sma | ratham | na | pṛtanāsu | tiṣṭha | yam | bhadrayā | su-matyā | codayāse ||10.29.8||
pra | deva-trā | brahmaṇe | gātuḥ | etu | apaḥ | accha | manasaḥ | na | pra-yukti |
mahīm | mitrasya | varuṇasya | dhāsim | pṛthu-jrayase | rīradha | su-vṛktim ||10.30.1||
adhvaryavaḥ | haviṣmantaḥ | hi | bhūta | accha | apaḥ | ita | uśatīḥ | uśantaḥ |
ava | yāḥ | caṣṭe | aruṇaḥ | su-parṇaḥ | tam | ā | asyadhvam | ūrmim | adya | su-hastāḥ ||10.30.2||
adhvaryavaḥ | apaḥ | ita | samudram | apām | napātam | haviṣā | yajadhvam |
saḥ | vaḥ | dadat | ūrmim | adya | su-pūtam | tasmai | somam | madhu-mantam | sunota ||10.30.3||
yaḥ | anidhmaḥ | dīdayat | ap-su | antaḥ | yam | viprāsaḥ | īḻate | adhvareṣu |
apām | napāt | madhu-matīḥ | apaḥ | dāḥ | yābhiḥ | indraḥ | vavṛdhe | vīryāya ||10.30.4||
yābhiḥ | somaḥ | modate | harṣate | ca | kalyāṇībhiḥ | yuvati-bhiḥ | na | maryaḥ |
tāḥ | adhvaryo iti | apaḥ | accha | parā | ihi | yat | ā-siñcāḥ | oṣadhībhiḥ | punītāt ||10.30.5||
eva | it | yūne | yuvatayaḥ | namanta | yat | īm | uśan | uṣatīḥ | eti | accha |
sam | jānate | manasā | sam | cikitre | adhvaryavaḥ | dhiṣaṇā | āpaḥ | ca | devīḥ ||10.30.6||
yaḥ | vaḥ | vṛtābhyaḥ | akṛṇot | ūm̐ iti | lokam | yaḥ | vaḥ | mahyāḥ | abhi-śasteḥ | amuñcat |
tasmai | indrāya | madhu-mantam | ūrmim | deva-mādanam | pra | hiṇotana | āpaḥ ||10.30.7||
pra | asmai | hinota | madhu-mantam | ūrmim | garbhaḥ | yaḥ | vaḥ | sindhavaḥ | madhvaḥ | utsaḥ |
ghṛta-pṛṣṭham | īḍyam | adhvareṣu | āpaḥ | revatīḥ | śṛṇuta | havam | me ||10.30.8||
tam | sindhavaḥ | matsaram | indra-pānam | ūrmim | pra | heta | yaḥ | ubhe iti | iyarti |
mada-cyutam | auśānam | nabhaḥ-jām | pari | tri-tantum | vi-carantam | utsam ||10.30.9||
ā-varvṛtatīḥ | adha | nu | dvi-dhārāḥ | goṣu-yudhaḥ | na | ni-yavam | carantīḥ |
ṛṣe | janitrīḥ | bhuvanasya | patnīḥ | apaḥ | vandasva | sa-vṛdhaḥ | sa-yonīḥ ||10.30.10||
hinota | naḥ | adhvaram | deva-yajyā | hinota | brahma | sanaye | dhanānām |
ṛtasya | yoge | vi | syadhvam | ūdhaḥ | śruṣṭī-varīḥ | bhūtana | asmabhyam | āpaḥ ||10.30.11||
āpaḥ | revatīḥ | kṣayatha | hi | vasvaḥ | kratum | ca | bhadram | bibhṛtha | amṛtam | ca |
rāyaḥ | ca | stha | su-apatyasya | patnīḥ | sarasvatī | tat | gṛṇate | vayaḥ | dhāt ||10.30.12||
prati | yat | āpaḥ | adṛśram | ā-yatīḥ | ghṛtam | payāṁsi | bibhratīḥ | madhūni |
adhvaryu-bhiḥ | manasā | sam-vidānāḥ | indrāya | somam | su-sutam | bharantīḥ ||10.30.13||
ā | imāḥ | agman | revatīḥ | jīva-dhanyāḥ | adhvaryavaḥ | sādayata | sakhāyaḥ |
ni | barhiṣi | dhattana | somyāsaḥ | apām | naptrā | sam-vidānāsaḥ | enāḥ ||10.30.14||
ā | agman | āpaḥ | uśatīḥ | barhiḥ | ā | idam | ni | adhvare | asadan | deva-yantīḥ |
adhvaryavaḥ | sunuta | indrāya | somam | abhūt | ūm̐ iti | vaḥ | su-śakā | deva-yajyā ||10.30.15||
ā | naḥ | devānām | upa | vetu | śaṁsaḥ | viśvebhiḥ | turaiḥ | avase | yajatraḥ |
tebhiḥ | vayam | su-sakhāyaḥ | bhavema | tarantaḥ | viśvā | duḥ-itā | syāma ||10.31.1||
pari | cit | martaḥ | draviṇam | mamanyāt | ṛtasya | pathā | namasā | ā | vivāset |
uta | svena | kratunā | sam | vadeta | śreyāṁsam | dakṣam | manasā | jagṛbhyāt ||10.31.2||
adhāyi | dhītiḥ | asasṛgram | aṁśāḥ | tīrthe | na | dasmam | upa | yanti | ūmāḥ |
abhi | ānaśma | suvitasya | śūṣam | navedasaḥ | amṛtānām | abhūma ||10.31.3||
nityaḥ | cākanyāt | sva-patiḥ | damūnāḥ | yasmai | ūm̐ iti | devaḥ | savitā | jajāna |
bhagaḥ | vā | gobhiḥ | aryamā | īm | anajyāt | saḥ | asmai | cāruḥ | chadayat | uta | syāt ||10.31.4||
iyam | sā | bhūyāḥ | uṣasām-iva | kṣāḥ | yat | ha | kṣu-mantaḥ | śavasā | sam-āyan |
asya | stutim | jarituḥ | bhikṣamāṇāḥ | ā | naḥ | śagmāsaḥ | upa | yantu | vājāḥ ||10.31.5||
asya | it | eṣā | su-matiḥ | paprathānā | abhavat | pūrvyā | bhūmanā | gauḥ |
asya | sa-nīḻāḥ | asurasya | yonau | samāne | ā | bharaṇe | bibhramāṇāḥ ||10.31.6||
kim | svit | vanam | kaḥ | ūm̐ iti | saḥ | vṛkṣaḥ | āsa | yataḥ | dyāvāpṛthivī iti | niḥ-tatakṣuḥ |
saṁtasthāne iti sam-tasthāne | ajare iti | itaūtī itītaḥ-ūtī | ahāni | pūrvīḥ | uṣasaḥ | jaranta ||10.31.7||
na | etāvat | enā | paraḥ | anyat | asti | ukṣā | saḥ | dyāvāpṛthivī iti | bibharti |
tvacam | pavitram | kṛṇuta | svadhā-vān | yat | īm | sūryam | na | haritaḥ | vahanti ||10.31.8||
stegaḥ | na | kṣām | ati | eti | pṛthvīm | miham | na | vātaḥ | vi | ha | vāti | bhūma |
mitraḥ | yatra | varuṇaḥ | ajyamānaḥ | agniḥ | vane | na | vi | asṛṣṭa | śokam ||10.31.9||
starīḥ | yat | sūta | sadyaḥ | ajyamānā | vyathiḥ | avyathīḥ | kṛṇuta | sva-gopā |
putraḥ | yat | pūrvaḥ | pitroḥ | janiṣṭa | śamyām | gauḥ | jagāra | yat | ha | pṛcchān ||10.31.10||
uta | kaṇvam | nṛ-sadaḥ | putram | āhuḥ | uta | śyāvaḥ | dhanam | ā | adatta | vājī |
pra | kṛṣṇāya | ruśat | apinvata | ūdhaḥ | ṛtam | atra | nakiḥ | asmai | apīpet ||10.31.11||
pra | su | gmantā | dhiyasānasya | sakṣaṇi | varebhiḥ | varān | abhi | su | pra-sīdataḥ |
asmākam | indraḥ | ubhayam | jujoṣati | yat | somyasya | andhasaḥ | bubodhati ||10.32.1||
vi | indra | yāsi | divyāni | rocanā | vi | pārthivāni | rajasā | puru-stuta |
ye | tvā | vahanti | muhuḥ | adhvarān | upa | te | su | vanvantu | vagvanān | arādhasaḥ ||10.32.2||
tat | it | me | chantsat | vapuṣaḥ | vapuḥ-taram | putraḥ | yat | jānam | pitroḥ | adhi-iyati |
jāyā | patim | vahati | vagunā | su-mat | puṁsaḥ | it | bhadraḥ | vahatuḥ | pari-kṛtaḥ ||10.32.3||
tat | it | sadha-stham | abhi | cāru | dīdhaya | gāvaḥ | yat | śāsan | vahatum | na | dhenavaḥ |
mātā | yat | mantuḥ | yūthasya | pūrvyā | abhi | vāṇasya | sapta-dhātuḥ | it | janaḥ ||10.32.4||
pra | vaḥ | accha | ririce | deva-yuḥ | padam | ekaḥ | rudrebhiḥ | yāti | turvaṇiḥ |
jarā | vā | yeṣu | amṛteṣu | dāvane | pari | vaḥ | ūmebhyaḥ | siñcata | madhu ||10.32.5||
ni-dhīyamānam | apa-gūḻham | ap-su | pra | me | devānām | vrata-pāḥ | uvāca |
indraḥ | vidvān | anu | hi | tvā | cacakṣa | tena | aham | agne | anu-śiṣṭaḥ | ā | agām ||10.32.6||
akṣetra-vit | kṣetra-vidam | hi | aprāṭ | saḥ | pra | eti | kṣetra-vidā | anu-śiṣṭaḥ |
etat | vai | bhadram | anu-śāsanasya | uta | srutim | vindati | añjasīnām ||10.32.7||
adya | it | ūm̐ iti | pra | ānīt | amaman | imā | ahā | api-vṛtaḥ | adhayat | mātuḥ | ūdhaḥ |
ā | īm | enam | āpa | jarimā | yuvānam | aheḻan | vasuḥ | su-manāḥ | babhūva ||10.32.8||
etāni | bhadrā | kalaśa | kriyāma | kuru-śravaṇa | dadataḥ | maghāni |
dānaḥ | it | vaḥ | magha-vānaḥ | saḥ | astu | ayam | ca | somaḥ | hṛdi | yam | bibharmi ||10.32.9||
pra | mā | yuyujre | pra-yujaḥ | janānām | vahāmi | sma | pūṣaṇam | antareṇa |
viśve | devāsaḥ | adha | mām | arakṣan | duḥ-śāsuḥ | ā | agāt | iti | ghoṣaḥ | āsīt ||10.33.1||
sam | mā | tapanti | abhitaḥ | sapatnīḥ-iva | parśavaḥ |
ni | bādhate | amatiḥ | nagnatā | jasuḥ | veḥ | na | vevīyate | matiḥ ||10.33.2||
mūṣaḥ | na | śiśnā | vi | adanti | mā | ā-dhyaḥ | stotāram | te | śatakrato iti śata-krato |
sakṛt | su | naḥ | magha-van | indra | mṛḻaya | adha | pitā-iva | naḥ | bhava ||10.33.3||
kuru-śravaṇam | avṛṇi | rājānam | trāsadasyavam |
maṁhiṣṭham | vāghatām | ṛṣiḥ ||10.33.4||
yasya | mā | haritaḥ | rathe | tisraḥ | vahanti | sādhu-yā |
stavai | sahasra-dakṣiṇe ||10.33.5||
yasya | pra-svādasaḥ | giraḥ | upama-śravasaḥ | pituḥ |
kṣetram | na | raṇvam | ūcuṣe ||10.33.6||
adhi | putra | upama-śravaḥ | napāt | mitra-atitheḥ | ihi |
pituḥ | te | asmi | vanditā ||10.33.7||
yat | īśīya | amṛtānām | uta | vā | martyānām |
jīvet | it | magha-vā | mama ||10.33.8||
na | devānām | ati | vratam | śata-ātmā | cana | jīvati |
tathā | yujā | vi | vavṛte ||10.33.9||
prāvepāḥ | mā | bṛhataḥ | mādayanti | pravāte-jāḥ | iriṇe | varvṛtānāḥ |
somasya-iva | mauja-vatasya | bhakṣaḥ | vi-bhīdakaḥ | jāgṛviḥ | mahyam | acchān ||10.34.1||
na | mā | mimetha | na | jihīḻe | eṣā | śivā | sakhi-bhyaḥ | uta | mahyam | āsīt |
akṣasya | aham | eka-parasya | hetoḥ | anu-vratām | apa | jāyām | arodham ||10.34.2||
dveṣṭi | śvaśrūḥ | apa | jāyā | ruṇaddhi | na | nāthitaḥ | vindate | marḍitāram |
aśvasya-iva | jarataḥ | vasnyasya | na | aham | vindāmi | kitavasya | bhogam ||10.34.3||
anye | jāyām | pari | mṛśanti | asya | yasya | agṛdhat | vedane | vājī | akṣaḥ |
pitā | mātā | bhrātaraḥ | enam | āhuḥ | na | jānīmaḥ | nayata | baddham | etam ||10.34.4||
yat | ā-dīdhye | na | daviṣāṇi | ebhiḥ | parāyat-bhyaḥ | ava | hīye | sakhi-bhyaḥ |
ni-uptāḥ | ca | babhravaḥ | vācam | akrata | emi | it | eṣām | niḥ-kṛtam | jāriṇī-iva ||10.34.5||
sabhām | eti | kitavaḥ | pṛcchamānaḥ | jeṣyāmi | iti | tanvā | śūśujānaḥ |
akṣāsaḥ | asya | vi | tiranti | kāmam | prati-dīvne | dadhataḥ | ā | kṛtāni ||10.34.6||
akṣāsaḥ | it | aṅkuśinaḥ | ni-todinaḥ | ni-kṛtvānaḥ | tapanāḥ | tāpayiṣṇavaḥ |
kumāra-deṣṇāḥ | jayataḥ | punaḥ-hanaḥ | madhvā | sam-pṛktāḥ | kitavasya | barhaṇā ||10.34.7||
tri-pañcāśaḥ | krīḻati | vrātaḥ | eṣām | devaḥ-iva | savitā | satya-dharmā |
ugrasya | cit | manyave | na | namante | rājā | cit | ebhyaḥ | namaḥ | it | kṛṇoti ||10.34.8||
nīcā | vartante | upari | sphuranti | ahastāsaḥ | hasta-vantam | sahante |
divyāḥ | aṅgārāḥ | iriṇe | ni-uptāḥ | śītāḥ | santaḥ | hṛdayam | niḥ | dahanti ||10.34.9||
jāyā | tapyate | kitavasya | hīnā | mātā | putrasya | carataḥ | kva | svit |
ṛṇa-vā | bibhyat | dhanam | icchamānaḥ | anyeṣām | astam | upa | naktam | eti ||10.34.10||
striyam | dṛṣṭvāya | kitavam | tatāpa | anyeṣām | jāyām | su-kṛtam | ca | yonim |
pūrvāhṇe | aśvān | yuyuje | hi | babhrūn | saḥ | agneḥ | ante | vṛṣalaḥ | papāda ||10.34.11||
yaḥ | vaḥ | senā-nīḥ | mahataḥ | gaṇasya | rājā | vrātasya | prathamaḥ | babhūva |
tasmai | kṛṇomi | na | dhanā | ruṇadhmi | daśa | aham | prācīḥ | tat | ṛtam | vadāmi ||10.34.12||
akṣaiḥ | mā | dīvyaḥ | kṛṣim | it | kṛṣasva | vitte | ramasva | bahu | manyamānaḥ |
tatra | gāvaḥ | kitava | tatra | jāyā | tat | me | vi | caṣṭe | savitā | ayam | aryaḥ ||10.34.13||
mitram | kṛṇudhvam | khalu | mṛḻata | naḥ | mā | naḥ | ghoreṇa | carata | abhi | dhṛṣṇu |
ni | vaḥ | nu | manyuḥ | viśatām | arātiḥ | anyaḥ | babhrūṇām | pra-sitau | nu | astu ||10.34.14||
abudhram | ūm̐ iti | tye | indra-vantaḥ | agnayaḥ | jyotiḥ | bharantaḥ | uṣasaḥ | vi-uṣṭiṣu |
mahī iti | dyāvāpṛthivī iti | cetatām | apaḥ | adya | devānām | avaḥ | ā | vṛṇīmahe ||10.35.1||
divaḥpṛthivyoḥ | avaḥ | ā | vṛṇīmahe | mātṝn | sindhūn | parvatān | śaryaṇā-vataḥ |
anāgāḥ-tvam | sūryam | uṣasam | īmahe | bhadram | somaḥ | suvānaḥ | adya | kṛṇotu | naḥ ||10.35.2||
dyāvā | naḥ | adya | pṛthivī iti | anāgasaḥ | mahī iti | trāyetām | suvitāya | mātarā |
uṣāḥ | ucchantī | apa | bādhatām | agham | svasti | agnim | sam-idhānam | īmahe ||10.35.3||
iyam | naḥ | usrā | prathamā | su-devyam | revat | sani-bhyaḥ | revatī | vi | ucchatu |
āre | manyum | duḥ-vidatrasya | dhīmahi | svasti | agnim | sam-idhānam | īmahe ||10.35.4||
pra | yāḥ | sisrate | sūryasya | raśmi-bhiḥ | jyotiḥ | bharantīḥ | uṣasaḥ | vi-uṣṭiṣu |
bhadrāḥ | naḥ | adya | śravase | vi | ucchata | svasti | agnim | sam-idhānam | īmahe ||10.35.5||
anamīvāḥ | uṣasaḥ | ā | carantu | naḥ | ut | agnayaḥ | jihatām | jyotiṣā | bṛhat |
ayukṣātām | aśvinā | tūtujim | ratham | svasti | agnim | sam-idhānam | īmahe ||10.35.6||
śreṣṭham | naḥ | adya | savitaḥ | vareṇyam | bhāgam | ā | suva | saḥ | hi | ratna-dhāḥ | asi |
rāyaḥ | janitrīn | dhiṣaṇām | upa | bruve | svasti | agnim | sam-idhānam | īmahe ||10.35.7||
pipartu | mā | tat | ṛtasya | pra-vācanam | devānām | yat | manuṣyāḥ | amanmahi |
viśvāḥ | it | usrāḥ | spaṭ | ut | eti | sūryaḥ | svasti | agnim | sam-idhānam | īmahe ||10.35.8||
adveṣaḥ | adya | barhiṣaḥ | starīmaṇi | grāvṇām | yoge | manmanaḥ | sādhe | īmahe |
ādityānām | śarmaṇi | sthāḥ | bhuraṇyasi | svasti | agnim | sam-idhānam | īmahe ||10.35.9||
ā | naḥ | barhiḥ | sadha-māde | bṛhat | divi | devān | īḻe | sādaya | sapta | hotṝn |
indram | mitram | varuṇam | sātaye | bhagam | svasti | agnim | sam-idhānam | īmahe ||10.35.10||
te | ādityāḥ | ā | gata | sarvatātaye | vṛdhe | naḥ | yajñam | avata | sa-joṣasaḥ |
bṛhaspatim | pūṣaṇam | aśvinā | bhagam | svasti | agnim | sam-idhānam | īmahe ||10.35.11||
tat | naḥ | devāḥ | yacchata | su-pravācanam | chardiḥ | ādityāḥ | su-bharam | nṛ-pāyyam |
paśve | tokāya | tanayāya | jīvase | svasti | agnim | sam-idhānam | īmahe ||10.35.12||
viśve | adya | marutaḥ | viśve | ūtī | viśve | bhavantu | agnayaḥ | sam-iddhāḥ |
viśve | naḥ | devāḥ | avasā | ā | gamantu | viśvam | astu | draviṇam | vājaḥ | asme iti ||10.35.13||
yam | devāsaḥ | avatha | vāja-sātau | yam | trāyadhve | yam | pipṛtha | ati | aṁhaḥ |
yaḥ | vaḥ | go-pīthe | na | bhayasya | veda | te | syāma | deva-vītaye | turāsaḥ ||10.35.14||
uṣasānaktā | bṛhatī iti | su-peśasā | dyāvākṣāmā | varuṇaḥ | mitraḥ | aryamā |
indram | huve | marutaḥ | parvatān | apaḥ | ādityān | dyāvāpṛthivī iti | apaḥ | svariti svaḥ ||10.36.1||
dyauḥ | ca | naḥ | pṛthivī | ca | pra-cetasā | ṛtavarī ityṛta-varī | rakṣatām | aṁhasaḥ | riṣaḥ |
mā | duḥ-vidatrā | niḥ-ṛtiḥ | naḥ | īśata | tat | devānām | avaḥ | adya | vṛṇīmahe ||10.36.2||
viśvasmāt | naḥ | aditiḥ | pātu | aṁhasaḥ | mātā | mitrasya | varuṇasya | revataḥ |
svaḥ-vat | jyotiḥ | avṛkam | naśīmahi | tat | devānām | avaḥ | adya | vṛṇīmahe ||10.36.3||
grāvā | vadan | apa | rakṣāṁsi | sedhatu | duḥ-svapnyam | niḥ-ṛtim | viśvam | atriṇam |
ādityam | śarma | marutām | aśīmahi | tat | devānām | avaḥ | adya | vṛṇīmahe ||10.36.4||
ā | indraḥ | barhiḥ | sīdatu | pinvatām | iḻā | bṛhaspatiḥ | sāma-bhiḥ | ṛkvaḥ | arcatu |
su-praketam | jīvase | manma | dhīmahi | tat | devānām | avaḥ | adya | vṛṇīmahe ||10.36.5||
divi-spṛśam | yajñam | asmākam | aśvinā | jīra-adhvaram | kṛṇutam | sumnam | iṣṭaye |
prācīna-raśmim | ā-hutam | ghṛtena | tat | devānām | avaḥ | adya | vṛṇīmahe ||10.36.6||
upa | hvaye | su-havam | mārutam | gaṇam | pāvakam | ṛṣvam | sakhyāya | śam-bhuvam |
rāyaḥ | poṣam | sauśravasāya | dhīmahi | tat | devānām | avaḥ | adya | vṛṇīmahe ||10.36.7||
apām | perum | jīva-dhanyam | bharāmahe | deva-avyam | su-havam | adhvara-śriyam |
su-raśmim | somam | indriyam | yamīmahi | tat | devānām | avaḥ | adya | vṛṇīmahe ||10.36.8||
sanema | tat | su-sanitā | sanitva-bhiḥ | vayam | jīvāḥ | jīva-putrāḥ | anāgasaḥ |
brahma-dviṣaḥ | viṣvak | enaḥ | bharerata | tat | devānām | avaḥ | adya | vṛṇīmahe ||10.36.9||
ye | stha | manoḥ | yajñiyāḥ | te | śṛṇotana | yat | vaḥ | devāḥ | īmahe | tat | dadātana |
jaitram | kratum | rayimat | vīra-vat | yaśaḥ | tat | devānām | avaḥ | adya | vṛṇīmahe ||10.36.10||
mahat | adya | mahatām | ā | vṛṇīmahe | avaḥ | devānām | bṛhatām | anarvaṇām |
yathā | vasu | vīra-jātam | naśāmahai | tat | devānām | avaḥ | adya | vṛṇīmahe ||10.36.11||
mahaḥ | agneḥ | sam-idhānasya | śarmaṇi | anāgāḥ | mitre | varuṇe | svastaye |
śreṣṭhe | syāma | savituḥ | savīmani | tat | devānām | avaḥ | adya | vṛṇīmahe ||10.36.12||
ye | savituḥ | satya-savasya | viśve | mitrasya | vrate | varuṇasya | devāḥ |
te | saubhagam | vīra-vat | go-mat | apnaḥ | dadhātana | draviṇam | citram | asme iti ||10.36.13||
savitā | paścātāt | savitā | purastāt | savitā | uttarāttāt | savitā | adharāttāt |
savitā | naḥ | suvatu | sarva-tātim | savitā | naḥ | rāsatām | dīrgham | āyuḥ ||10.36.14||
namaḥ | mitrasya | varuṇasya | cakṣase | mahaḥ | devāya | tat | ṛtam | saparyata |
dūre-dṛśe | deva-jātāya | ketave | divaḥ | putrāya | sūryāya | śaṁsata ||10.37.1||
sā | mā | satya-uktiḥ | pari | pātu | viśvataḥ | dyāvā | ca | yatra | tatanan | ahāni | ca |
viśvam | anyat | ni | viśate | yat | ejati | viśvāhā | āpaḥ | viśvāhā | ut | eti | sūryaḥ ||10.37.2||
na | te | adevaḥ | pra-divaḥ | ni | vāsate | yat | etaśebhiḥ | pataraiḥ | ratharyasi |
prācīnam | anyat | anu | vartate | rajaḥ | ut | anyena | jyotiṣā | yāsi | sūrya ||10.37.3||
yena | sūrya | jyotiṣā | bādhase | tamaḥ | jagat | ca | viśvam | ut-iyarṣi | bhānunā |
tena | asmat | viśvām | anirām | anāhutim | apa | amīvām | apa | duḥ-svapnyam | suva ||10.37.4||
viśvasya | hi | pra-iṣitaḥ | rakṣasi | vratam | aheḻayan | ut-carasi | svadhāḥ | anu |
yat | adya | tvā | sūrya | upa-bravāmahai | tam | naḥ | devāḥ | anu | maṁsīrata | kratum ||10.37.5||
tam | naḥ | dyāvāpṛthivī iti | tat | naḥ | āpaḥ | indraḥ | śṛṇvantu | marutaḥ | havam | vacaḥ |
mā | śūne | bhūma | sūryasya | sam-dṛśi | bhadram | jīvantaḥ | jaraṇām | aśīmahi ||10.37.6||
viśvāhā | tvā | su-manasaḥ | su-cakṣasaḥ | prajā-vantaḥ | anamīvāḥ | anāgasaḥ |
ut-yantam | tvā | mitra-mahaḥ | dive-dive | jyok | jīvāḥ | prati | paśyema | sūrya ||10.37.7||
mahi | jyotiḥ | bibhratam | tvā | vi-cakṣaṇa | bhāsvantam | cakṣuṣe-cakṣuṣe | mayaḥ |
ā-rohantam | bṛhataḥ | pājasaḥ | pari | vayam | jīvāḥ | prati | paśyema | sūrya ||10.37.8||
yasya | te | viśvā | bhuvanāni | ketunā | pra | ca | īrate | ni | ca | viśante | aktu-bhiḥ |
anāgāḥ-tvena | hari-keśa | sūrya | ahnā-ahnā | naḥ | vasyasā-vasyasā | ut | ihi ||10.37.9||
śam | naḥ | bhava | cakṣasā | sam | naḥ | ahnā | śam | bhānunā | śam | himā | śam | ghṛṇena |
yathā | śam | adhvan | śam | asat | duroṇe | tat | sūrya | draviṇam | dhehi | citram ||10.37.10||
asmākam | devāḥ | ubhayāya | janmane | śarma | yacchata | dvi-pade | catuḥ-pade |
adat | pibat | ūrjayamānam | āśitam | tat | asme iti | śam | yoḥ | arapaḥ | dadhātana ||10.37.11||
yat | vaḥ | devāḥ | cakṛma | jihvayā | guru | manasaḥ | vā | pra-yutī | deva-heḻanam |
arāvā | yaḥ | naḥ | abhi | ducchuna-yate | tasmin | tat | enaḥ | vasavaḥ | ni | dhetana ||10.37.12||
asmin | naḥ | indra | pṛtsutau | yaśasvati | śimī-vati | krandasi | pra | ava | sātaye |
yatra | go-sātā | dhṛṣiteṣu | khādiṣu | viṣvak | patanti | didyavaḥ | nṛ-sahye ||10.38.1||
saḥ | naḥ | kṣu-mantam | sadane | vi | ūrṇuhi | go-arṇasam | rayim | indra | śravāyyam |
syāma | te | jayataḥ | śakra | medinaḥ | yathā | vayam | uśmasi | tat | vaso iti | kṛdhi ||10.38.2||
yaḥ | naḥ | dāsaḥ | āryaḥ | vā | puru-stuta | adevaḥ | indra | yudhaye | ciketati |
asmābhiḥ | te | su-sahāḥ | santu | śatravaḥ | tvayā | vayam | tān | vanuyāma | sam-game ||10.38.3||
yaḥ | dabhrebhiḥ | havyaḥ | yaḥ | ca | bhūri-bhiḥ | yaḥ | abhīke | varivaḥ-vit | nṛ-sahye |
tam | vi-khāde | sasnim | adya | śrutam | naram | arvāñcam | indram | avase | karāmahe ||10.38.4||
sva-vṛjam | hi | tvām | aham | indra | śuśrava | ananu-dam | vṛṣabha | radhra-codanam |
pra | muñcasva | pari | kutsāt | iha | ā | gahi | kim | ūm̐ iti | tvā-vān | muṣkayoḥ | baddhaḥ | āsate ||10.38.5||
yaḥ | vām | pari-jmā | su-vṛt | aśvinā | rathaḥ | doṣām | uṣasaḥ | havyaḥ | haviṣmatā |
śaśvat-tamāsaḥ | tam | ūm̐ iti | vām | idam | vayam | pituḥ | na | nāma | su-havam | havāmahe ||10.39.1||
codayatam | sūnṛtāḥ | pinvatam | dhiyaḥ | ut | puram-dhīḥ | īrayatam | tat | uśmasi |
yaśasam | bhāgam | kṛṇutam | naḥ | aśvinā | somam | na | cārum | maghavat-su | naḥ | kṛtam ||10.39.2||
amā-juraḥ | cit | bhavathaḥ | yuvam | bhagaḥ | anāśoḥ | cit | avitārā | apamasya | cit |
andhasya | cit | nāsatyā | kṛśasya | cit | yuvām | it | āhuḥ | bhiṣajā | rutasya | cit ||10.39.3||
yuvam | cyavānam | sanayam | yathā | ratham | punaḥ | yuvānam | carathāya | takṣathuḥ |
niḥ | taugryam | ūhathuḥ | at-bhyaḥ | pari | viśvā | it | tā | vām | savaneṣu | pra-vācyā ||10.39.4||
purāṇā | vām | vīryā | pra | brava | jane | atho iti | ha | āsathuḥ | bhiṣajā | mayaḥ-bhuvā |
tā | vām | nu | navyau | avase | karāmahe | ayam | nāsatyā | śrat | ariḥ | yathā | dadhat ||10.39.5||
iyam | vām | ahve | śṛṇutam | me | aśvinā | putrāya-iva | pitarā | mahyam | śikṣatam |
anāpiḥ | ajñāḥ | asajātyā | amatiḥ | purā | tasyāḥ | abhi-śasteḥ | ava | spṛtam ||10.39.6||
yuvam | rathena | vi-madāya | śundhyuvam | ni | ūhathuḥ | puru-mitrasya | yoṣaṇām |
yuvam | havam | vadhri-matyāḥ | agacchatam | yuvam | su-sutim | cakrathuḥ | puram-dhaye ||10.39.7||
yuvam | viprasya | jaraṇām | upa-īyuṣaḥ | punariti | kaleḥ | akṛṇutam | yuvat | vayaḥ |
yuvam | vandanam | ṛśya-dāt | ut | ūpathuḥ | yuvam | sadyaḥ | viśpalām | etave | kṛthaḥ ||10.39.8||
yuvam | ha | rebham | vṛṣaṇā | guhā | hitam | ut | airayatam | mamṛ-vāṁsam | aśvinā |
yuvam | ṛbīsam | uta | taptam | atraye | oman-vantam | cakrathuḥ | sapta-vadhraye ||10.39.9||
yuvam | śvetam | pedave | aśvinā | aśvam | nava-bhiḥ | vājaiḥ | navatī | ca | vājinam |
carkṛtyam | dadathuḥ | dravayat-sakham | bhagam | na | nṛ-bhyaḥ | havyam | mayaḥ-bhuvam ||10.39.10||
na | tam | rājānau | adite | kutaḥ | cana | na | aṁhaḥ | aśnoti | duḥ-itam | nakiḥ | bhayam |
yam | aśvinā | su-havā | rudravartanī iti rudra-vartanī | puraḥ-ratham | kṛṇuthaḥ | patnyā | saha ||10.39.11||
ā | tena | yātam | manasaḥ | javīyasā | ratham | yam | vām | ṛbhavaḥ | cakruḥ | aśvinā |
yasya | yoge | duhitā | jāyate | divaḥ | ubhe iti | ahanī iti | sudine iti su-dine | vivasvataḥ ||10.39.12||
tā | vartiḥ | yātam | jayuṣā | vi | parvatam | apinvatam | śayave | dhenum | aśvinā |
vṛkasya | cit | vartikām | antaḥ | āsyāt | yuvam | śacībhiḥ | grasitām | amuñcatam ||10.39.13||
etam | vām | stomam | aśvinau | akarma | atakṣāma | bhṛgavaḥ | na | ratham |
ni | amṛkṣāma | yoṣaṇām | na | marye | nityam | na | sūnum | tanayam | dadhānāḥ ||10.39.14||
ratham | yāntam | kuha | kaḥ | ha | vām | narā | prati | dyu-mantam | suvitāya | bhūṣati |
prātaḥ-yāvānam | vi-bhvam | viśe-viśe | vastoḥ-vastoḥ | vahamānam | dhiyā | śami ||10.40.1||
kuha | svit | doṣā | kuha | vastoḥ | aśvinā | kuha | abhi-pitvam | karataḥ | kuha | ūṣatuḥ |
kaḥ | vām | śayu-trā | vidhavā-iva | devaram | maryam | na | yoṣā | kṛṇute | sadha-sthe | ā ||10.40.2||
prātaḥ | jarethe iti | jaraṇā-iva | kāpayā | vastoḥ-vastoḥ | yajatā | gacchathaḥ | gṛham |
kasya | dhvasrā | bhavathaḥ | kasya | vā | narā | rājaputrā-iva | savanā | ava | gacchathaḥ ||10.40.3||
yuvām | mṛgā-iva | vāraṇā | mṛgaṇyavaḥ | doṣā | vastoḥ | haviṣā | ni | hvayāmahe |
yuvam | hotrām | ṛtu-thā | juhvate | narā | iṣam | janāya | vahathaḥ | śubhaḥ | patī iti ||10.40.4||
yuvām | ha | ghoṣā | pari | aśvinā | yatī | rājñaḥ | ūce | duhitā | pṛcche | vām | narā |
bhūtam | me | ahne | uta | bhūtam | aktave | aśva-vate | rathine | śaktam | arvate ||10.40.5||
yuvam | kavī iti | sthaḥ | pari | aśvinā | ratham | viśaḥ | na | kutsaḥ | jarituḥ | naśāyathaḥ |
yuvoḥ | ha | makṣā | pari | aśvinā | madhu | āsā | bharata | niḥ-kṛtam | na | yoṣaṇā ||10.40.6||
yuvam | ha | bhujyum | yuvam | aśvinā | vaśam | yuvam | śiñjāram | uśanām | upa | ārathuḥ |
yuvoḥ | rarāvā | pari | sakhyam | āsate | yuvoḥ | aham | avasā | sumnam | ā | cake ||10.40.7||
yuvam | ha | kṛśam | yuvam | aśvinā | śayum | yuvam | vidhantam | vidhavām | uruṣyathaḥ |
yuvam | sani-bhyaḥ | stanayantam | aśvinā | apa | vrajam | ūrṇuthaḥ | sapta-āsyam ||10.40.8||
janiṣṭa | yoṣā | patayat | kanīnakaḥ | vi | ca | aruhan | vīrudhaḥ | daṁsanāḥ | anu |
ā | asmai | rīyante | nivanā-iva | sindhavaḥ | asmai | ahne | bhavati | tat | pati-tvanam ||10.40.9||
jīvam | rudanti | vi | mayante | adhvare | dīrghām | anu | pra-sitim | dīdhiyuḥ | naraḥ |
vāmam | pitṛ-bhyaḥ | ye | idam | sam-erire | mayaḥ | pati-bhyaḥ | janayaḥ | pari-svaje ||10.40.10||
na | tasya | vidma | tat | ūm̐ iti | su | pra | vocata | yuvā | ha | yat | yuvatyāḥ | kṣeti | yoniṣu |
priya-usriyasya | vṛṣabhasya | retinaḥ | gṛham | gamema | aśvinā | tat | uśmasi ||10.40.11||
ā | vām | agan | su-matiḥ | vājinīvasū iti vājinī-vasū | ni | aśvinā | hṛt-su | kāmāḥ | ayaṁsata |
abhūtam | gopā | mithunā | śubhaḥ | patī iti | priyāḥ | aryamṇaḥ | duryān | aśīmahi ||10.40.12||
tā | mandasānā | manuṣaḥ | duroṇe | ā | dhattam | rayim | saha-vīram | vacasyave |
kṛtam | tīrtham | su-prapānam | śubhaḥ | patī iti | sthāṇum | pathe-sthām | apa | duḥ-matim | hatam ||10.40.13||
kva | svit | adya | katamāsu | aśvinā | vikṣu | dasrā | mādayete iti | śubhaḥ | patī iti |
kaḥ | īm | ni | yeme | katamasya | jagmatuḥ | viprasya | vā | yajamānasya | vā | gṛham ||10.40.14||
samānam | ūm̐ iti | tyam | puru-hūtam | ukthyam | ratham | tri-cakram | savanā | ganigmatam |
pari-jmānam | vidathyam | suvṛkti-bhiḥ | vayam | vi-uṣṭau | uṣasaḥ | havāmahe ||10.41.1||
prātaḥ-yujam | nāsatyā | adhi | tiṣṭhathaḥ | prātaḥ-yāvānam | madhu-vāhanam | ratham |
viśaḥ | yena | gacchataḥ | yajvarīḥ | narā | kīreḥ | cit | yajñam | hotṛ-mantam | aśvinā ||10.41.2||
adhvaryum | vā | madhu-pāṇim | su-hastyam | agnidham | vā | dhṛta-dakṣam | damūnasam |
viprasya | vā | yat | savanāni | gacchathaḥ | ataḥ | ā | yātam | madhu-peyam | aśvinā ||10.41.3||
astā-iva | su | pra-taram | lāyam | asyan | bhūṣan-iva | pra | bhara | stomam | asmai |
vācā | viprāḥ | tarata | vācam | aryaḥ | ni | ramaya | jaritariti | some | indram ||10.42.1||
dohena | gām | upa | śikṣa | sakhāyam | pra | bodhaya | jaritaḥ | jāram | indram |
kośam | na | pūrṇam | vasunā | ni-ṛṣṭam | ā | cyavaya | magha-deyāya | śūram ||10.42.2||
kim | aṅga | tvā | magha-van | bhojam | āhuḥ | śiśīhi | mā | śiśayam | tvā | śṛṇomi |
apnasvatī | mama | dhīḥ | astu | śakra | vasu-vidam | bhagam | indra | ā | bhara | naḥ ||10.42.3||
tvām | janāḥ | mama-satyeṣu | indra | sam-tasthānāḥ | vi | hvayante | sam-īke |
atra | yujam | kṛṇute | yaḥ | haviṣmān | na | asunvatā | sakhyam | vaṣṭi | śūraḥ ||10.42.4||
dhanam | na | spandram | bahulam | yaḥ | asmai | tīvrān | somān | ā-sunoti | prayasvān |
tasmai | śatrūn | su-tukān | prātaḥ | ahnaḥ | ni | su-aṣṭrān | yuvati | hanti | vṛtram ||10.42.5||
yasmin | vayam | dadhima | śaṁsam | indre | yaḥ | śiśrāya | magha-vā | kāmam | asme iti |
ārāt | cit | san | bhayatām | asya | śatruḥ | ni | asmai | dyumnā | janyā | namantām ||10.42.6||
ārāt | śatrum | apa | bādhasva | dūram | ugraḥ | yaḥ | śambaḥ | puru-hūta | tena |
asme iti | dhehi | yava-mat | go-mat | indra | kṛdhi | dhiyam | jaritre | vāja-ratnām ||10.42.7||
pra | yam | antaḥ | vṛṣa-savāsaḥ | agman | tīvrāḥ | somāḥ | bahula-antāsaḥ | indram |
na | aha | dāmānam | magha-vā | ni | yaṁsat | ni | sunvate | vahati | bhūri | vāmam ||10.42.8||
uta | pra-hām | ati-dīvya | jayāti | kṛtam | yat | śva-ghnī | vi-cinoti | kāle |
yaḥ | deva-kāmaḥ | na | dhanā | ruṇaddhi | sam | it | tam | rāyā | sṛjati | svadhā-vān ||10.42.9||
gobhiḥ | tarema | amatim | duḥ-evām | yavena | kṣudham | puru-hūta | viśvām |
vayam | rāja-bhiḥ | prathamāḥ | dhanāni | asmākena | vṛjanena | jayema ||10.42.10||
bṛhaspatiḥ | naḥ | pari | pātu | paścāt | uta | ut-tarasmāt | adharāt | agha-yoḥ |
indraḥ | purastāt | uta | madhyataḥ | naḥ | sakhā | sakhi-bhyaḥ | varivaḥ | kṛṇotu ||10.42.11||
accha | me | indram | matayaḥ | svaḥ-vidaḥ | sadhrīcīḥ | viśvāḥ | uśatīḥ | anūṣata |
pari | svajante | janayaḥ | yathā | patim | maryam | na | śundhyum | magha-vānam | ūtaye ||10.43.1||
na | gha | tvadrik | apa | veti | me | manaḥ | tve iti | it | kāmam | puru-hūta | śiśraya |
rājā-iva | dasma | ni | sadaḥ | adhi | barhiṣi | asmin | su | some | ava-pānam | astu | te ||10.43.2||
viṣu-vṛt | indraḥ | amateḥ | ut | kṣudhaḥ | saḥ | it | rāyaḥ | magha-vā | vasvaḥ | īśate |
tasya | it | ime | pravaṇe | sapta | sindhavaḥ | vayaḥ | vardhanti | vṛṣabhasya | śuṣmiṇaḥ ||10.43.3||
vayaḥ | na | vṛkṣam | su-palāśam | ā | asadan | somāsaḥ | indram | mandinaḥ | camū-sadaḥ |
pra | eṣām | anīkam | śavasā | davidyutat | vidat | svaḥ | manave | jyotiḥ | āryam ||10.43.4||
kṛtam | na | śva-ghnī | vi | cinoti | devane | sam-vargam | yat | magha-vā | sūryam | jayat |
na | tat | te | anyaḥ | anu | vīryam | śakat | na | purāṇaḥ | magha-van | na | uta | nūtanaḥ ||10.43.5||
viśam-viśam | magha-vā | pari | aśāyata | janānām | dhenāḥ | ava-cākaśat | vṛṣā |
yasya | aha | śakraḥ | savaneṣu | raṇyati | saḥ | tīvraiḥ | somaiḥ | sahate | pṛtanyataḥ ||10.43.6||
āpaḥ | na | sindhum | abhi | yat | sam-akṣaran | somāsaḥ | indram | kulyāḥ-iva | hradam |
vardhanti | viprāḥ | mahaḥ | asya | sadane | yavam | na | vṛṣṭiḥ | divyena | dānunā ||10.43.7||
vṛṣā | na | kruddhaḥ | patayat | rajaḥ-su | ā | yaḥ | arya-patnīḥ | akṛṇot | imāḥ | apaḥ |
saḥ | sunvate | magha-vā | jīra-dānave | avindat | jyotiḥ | manave | haviṣmate ||10.43.8||
ut | jāyatām | paraśuḥ | jyotiṣā | saha | bhūyāḥ | ṛtasya | su-dughā | purāṇa-vat |
vi | rocatām | aruṣaḥ | bhānunā | śuciḥ | svaḥ | na | śukram | śuśucīta | sat-patiḥ ||10.43.9||
gobhiḥ | tarema | amatim | duḥ-evām | yavena | kṣudham | puru-hūta | viśvām |
vayam | rāja-bhiḥ | prathamāḥ | dhanāni | asmākena | vṛjanena | jayema ||10.43.10||
bṛhaspatiḥ | naḥ | pari | pātu | paścāt | uta | ut-tarasmāt | adharāt | agha-yoḥ |
indraḥ | purastāt | uta | madhyataḥ | naḥ | sakhā | sakhi-bhyaḥ | varivaḥ | kṛṇotu ||10.43.11||
ā | yātu | indraḥ | sva-patiḥ | madāya | yaḥ | dharmaṇā | tūtujānaḥ | tuviṣmān |
pra-tvakṣāṇaḥ | ati | viśvā | sahāṁsi | apāreṇa | mahatā | vṛṣṇyena ||10.44.1||
su-sthāmā | rathaḥ | su-yamā | harī iti | te | mimyakṣa | vajraḥ | nṛ-pate | gabhastau |
śībham | rājan | su-pathā | ā | yāhi | arvāṅ | vardhāma | te | papuṣaḥ | vṛṣṇyāni ||10.44.2||
ā | indra-vāhaḥ | nṛ-patim | vajra-bāhum | ugram | ugrāsaḥ | taviṣāsaḥ | enam |
pra-tvakṣasam | vṛṣabham | satya-śuṣmam | ā | īm | asma-trā | sadha-mādaḥ | vahantu ||10.44.3||
eva | patim | droṇa-sācam | sa-cetasam | ūrjaḥ | skambham | dharuṇe | ā | vṛṣa-yase |
ojaḥ | kṛṣva | sam | gṛbhāya | tve iti | api | asaḥ | yathā | ke-nipānām | inaḥ | vṛdhe ||10.44.4||
gaman | asme iti | vasūni | ā | hi | śaṁsiṣam | su-āśiṣam | bharam | ā | yāhi | sominaḥ |
tvam | īśiṣe | saḥ | asmin | ā | satsi | barhiṣi | anādhṛṣyā | tava | pātrāṇi | dharmaṇā ||10.44.5||
pṛthak | pra | āyan | prathamāḥ | deva-hūtayaḥ | akṛṇvata | śravasyāni | dustarā |
na | ye | śekuḥ | yajñiyām | nāvam | ā-ruham | īrmā | eva | te | ni | aviśanta | kepayaḥ ||10.44.6||
eva | eva | apāk | apare | santu | duḥ-dhyaḥ | aśvāḥ | yeṣām | duḥ-yujaḥ | ā-yuyujre |
itthā | ye | prāk | upare | santi | dāvane | purūṇi | yatra | vayunāni | bhojanā ||10.44.7||
girīn | ajrān | rejamānān | adhārayat | dyauḥ | krandat | antarikṣāṇi | kopayat |
samīcīne iti sam-īcīne | dhiṣaṇe iti | vi | skabhāyati | vṛṣṇaḥ | pītvā | made | ukthāni | śaṁsati ||10.44.8||
imam | bibharmi | su-kṛtam | te | aṅkuśam | yena | ā-rujāsi | magha-van | śapha-ārujaḥ |
asmin | su | te | savane | astu | okyam | sute | iṣṭau | magha-van | bodhi | ā-bhagaḥ ||10.44.9||
gobhiḥ | tarema | amatim | duḥ-evām | yavena | kṣudham | puru-hūta | viśvām |
vayam | rāja-bhiḥ | prathamāḥ | dhanāni | asmākena | vṛjanena | jayema ||10.44.10||
bṛhaspatiḥ | naḥ | pari | pātu | paścāt | uta | ut-tarasmāt | adharāt | agha-yoḥ |
indraḥ | purastāt | uta | madhyataḥ | naḥ | sakhā | sakhi-bhyaḥ | varivaḥ | kṛṇotu ||10.44.11||
divaḥ | pari | prathamam | jajñe | agniḥ | asmat | dvitīyam | pari | jāta-vedāḥ |
tṛtīyam | ap-su | nṛ-manāḥ | ajasram | indhānaḥ | enam | jarate | su-ādhīḥ ||10.45.1||
vidma | te | agne | tredhā | trayāṇi | vidma | te | dhāma | vi-bhṛtā | puru-trā |
vidma | te | nāma | paramam | guhā | yat | vidma | tam | utsam | yataḥ | ā-jagantha ||10.45.2||
samudre | tvā | nṛ-manāḥ | ap-su | antaḥ | nṛ-cakṣāḥ | īdhe | divaḥ | agne | ūdhan |
tṛtīye | tvā | rajasi | tasthi-vāṁsam | apām | upa-sthe | mahiṣāḥ | avardhan ||10.45.3||
akrandat | agniḥ | stanayan-iva | dyauḥ | kṣāma | rerihat | vīrudhaḥ | sam-añjan |
sadyaḥ | jajñānaḥ | vi | hi | īm | iddhaḥ | akhyat | ā | rodasī iti | bhānunā | bhāti | antariti ||10.45.4||
śrīṇām | ut-āraḥ | dharuṇaḥ | rayīṇām | manīṣāṇām | pra-arpaṇaḥ | soma-gopāḥ |
vasuḥ | sūnuḥ | sahasaḥ | ap-su | rājā | vi | bhāti | agre | uṣasām | idhānaḥ ||10.45.5||
viśvasya | ketuḥ | bhuvanasya | garbhaḥ | ā | rodasī iti | apṛṇāt | jāyamānaḥ |
vīḻum | cit | adrim | abhinat | parā-yan | janāḥ | yat | agnim | ayajanta | pañca ||10.45.6||
uśik | pāvakaḥ | aratiḥ | su-medhāḥ | marteṣu | agniḥ | amṛtaḥ | ni | dhāyi |
iyarti | dhūmam | aruṣam | bharibhrat | ut | śukreṇa | śociṣā | dyām | inakṣan ||10.45.7||
dṛśānaḥ | rukmaḥ | urviyā | vi | adyaut | duḥ-marṣam | āyuḥ | śriye | rucānaḥ |
agniḥ | amṛtaḥ | abhavat | vayaḥ-bhiḥ | yat | enam | dyauḥ | janayat | su-retāḥ ||10.45.8||
yaḥ | te | adya | kṛṇavat | bhadra-śoce | apūpam | deva | ghṛta-vantam | agne |
pra | tam | naya | pra-taram | vasyaḥ | accha | abhi | sumnam | deva-bhaktam | yaviṣṭha ||10.45.9||
ā | tam | bhaja | sauśravaseṣu | agne | ukthe-ukthe | ā | bhaja | śasyamāne |
priyaḥ | sūrye | priyaḥ | agnā | bhavāti | ut | jātena | bhinadat | ut | jani-tvaiḥ ||10.45.10||
tvām | agne | yajamānāḥ | anu | dyūn | viśvā | vasu | dadhire | vāryāṇi |
tvayā | saha | draviṇam | icchamānāḥ | vrajam | go-mantam | uśijaḥ | vi | vavruḥ ||10.45.11||
astāvi | agniḥ | narām | su-śevaḥ | vaiśvānaraḥ | ṛṣi-bhiḥ | soma-gopāḥ |
adveṣe iti | dyāvāpṛthivī iti | huvema | devāḥ | dhatta | rayim | asme iti | su-vīram ||10.45.12||
pra | hotā | jātaḥ | mahān | nabhaḥ-vit | nṛ-sadvā | sīdat | apām | upa-sthe |
dadhiḥ | yaḥ | dhāyi | saḥ | te | vayāṁsi | yantā | vasūni | vidhate | tanū-pāḥ ||10.46.1||
imam | vidhantaḥ | apām | sadha-sthe | paśum | na | naṣṭam | padaiḥ | anu | gman |
guhā | catantam | uśijaḥ | namaḥ-bhiḥ | icchantaḥ | dhīrāḥ | bhṛgavaḥ | avindan ||10.46.2||
imam | tritaḥ | bhūri | avindat | icchan | vaibhu-vasaḥ | mūrdhani | aghnyāyāḥ |
saḥ | śe-vṛdhaḥ | jātaḥ | ā | harmyeṣu | nābhiḥ | yuvā | bhavati | rocanasya ||10.46.3||
mandram | hotāram | uśijaḥ | namaḥ-bhiḥ | prāñcam | yajñam | netāram | adhvarāṇām |
viśām | akṛṇvan | aratim | pāvakam | havya-vāham | dadhataḥ | mānuṣeṣu ||10.46.4||
pra | bhūḥ | jayantam | mahāṁ | vipaḥ-dhām | mūrāḥ | amūram | purām | darmāṇam |
nayantaḥ | garbham | vanām | dhiyam | dhuḥ | hiri-śmaśrum | na | arvāṇam | dhana-arcam ||10.46.5||
ni | pastyāsu | tritaḥ | stabhu-yan | pari-vītaḥ | yonau | sīdat | antariti |
ataḥ | sam-gṛbhya | viśām | damūnāḥ | vi-dharmaṇā | ayantraiḥ | īyate | nṝn ||10.46.6||
asya | ajarāsaḥ | damām | aritrāḥ | arcat-dhūmāsaḥ | agnayaḥ | pāvakāḥ |
śvitīcayaḥ | śvātrāsaḥ | bhuraṇyavaḥ | vana-sadaḥ | vāyavaḥ | na | somāḥ ||10.46.7||
pra | jihvayā | bharate | vepaḥ | agniḥ | pra | vayunāni | cetasā | pṛthivyāḥ |
tam | āyavaḥ | śucayantam | pāvakam | mandram | hotāram | dadhire | yajiṣṭham ||10.46.8||
dyāvā | yam | agnim | pṛthivī iti | janiṣṭām | āpaḥ | tvaṣṭā | bhṛgavaḥ | yam | sahaḥ-bhiḥ |
īḻenyam | prathamam | mātariśvā | devāḥ | tatakṣuḥ | manave | yajatram ||10.46.9||
yam | tvā | devāḥ | dadhire | havya-vāham | puru-spṛhaḥ | mānuṣāsaḥ | yajatram |
saḥ | yāman | agne | stuvate | vayaḥ | dhāḥ | pra | deva-yan | yaśasaḥ | sam | hi | pūrvīḥ ||10.46.10||
jagṛbhma | te | dakṣiṇam | indra | hastam | vasu-yavaḥ | vasu-pate | vasūnām |
vidma | hi | tvā | go-patim | śūra | gonām | asmabhyam | citram | vṛṣaṇam | rayim | dāḥ ||10.47.1||
su-āyudham | su-avasam | su-nītham | catuḥ-samudram | dharuṇam | rayīṇām |
carkṛtyam | śaṁsyam | bhūri-vāram | asmabhyam | citram | vṛṣaṇam | rayim | dāḥ ||10.47.2||
su-brahmāṇam | deva-vantam | bṛhantam | urum | gabhīram | pṛthu-budhnam | indra |
śruta-ṛṣim | ugram | abhimāti-saham | asmabhyam | citram | vṛṣaṇam | rayim | dāḥ ||10.47.3||
sanat-vājam | vipra-vīram | tarutram | dhana-spṛtam | śūśu-vāṁsam | su-dakṣam |
dasyuhanam | pūḥ-bhidam | indra | satyam | asmabhyam | citram | vṛṣaṇam | rayim | dāḥ ||10.47.4||
aśva-vantam | rathinam | vīra-vantam | sahasriṇam | śatinam | vājam | indra |
bhadra-vrātam | vipra-vīram | svaḥ-sām | asmabhyam | citram | vṛṣaṇam | rayim | dāḥ ||10.47.5||
pra | sapta-gum | ṛta-dhītim | su-medhām | bṛhaspatim | matiḥ | accha | jigāti |
yaḥ | āṅgirasaḥ | namasā | upa-sadyaḥ | asmabhyam | citram | vṛṣaṇam | rayim | dāḥ ||10.47.6||
vanīvānaḥ | mama | dūtāsaḥ | indram | stomāḥ | caranti | su-matīḥ | iyānāḥ |
hṛdi-spṛśaḥ | manasā | vacyamānāḥ | asmabhyam | citram | vṛṣaṇam | rayim | dāḥ ||10.47.7||
yat | tvā | yāmi | daddhi | tat | naḥ | indra | bṛhantam | kṣayam | asamam | janānām |
abhi | tat | dyāvāpṛthivī iti | gṛṇītām | asmabhyam | citram | vṛṣaṇam | rayim | dāḥ ||10.47.8||
aham | bhuvam | vasunaḥ | pūrvyaḥ | patiḥ | aham | dhanāni | sam | jayāmi | śaśvataḥ |
mām | havante | pitaram | na | jantavaḥ | aham | dāśuṣe | vi | bhajāmi | bhojanam ||10.48.1||
aham | indraḥ | rodhaḥ | vakṣaḥ | atharvaṇaḥ | tritāya | gāḥ | ajanayam | aheḥ | adhi |
aham | dasyu-bhyaḥ | pari | nṛmṇam | ā | dade | gotrā | śikṣan | dadhīce | mātariśvane ||10.48.2||
mahyam | tvaṣṭā | vajram | atakṣat | āyasam | mayi | devāsaḥ | avṛjan | api | kratum |
mama | anīkam | sūryasya-iva | dustaram | mām | āryanti | kṛtena | kartvena | ca ||10.48.3||
aham | etam | gavyayam | aśvyam | paśum | purīṣiṇam | sāyakena | hiraṇyayam |
puru | sahasrā | ni | śiśāmi | dāśuṣe | yat | mā | somāsaḥ | ukthinaḥ | amandiṣuḥ ||10.48.4||
aham | indraḥ | na | parā | jigye | it | dhanam | na | mṛtyave | ava | tasthe | kadā | cana |
somam | it | mā | sunvantaḥ | yācata | vasu | na | me | pūravaḥ | sakhye | riṣāthana ||10.48.5||
aham | etān | śāśvasataḥ | dvā-dvā | indram | ye | vajram | yudhaye | akṛṇvata |
ā-hvayamānān | ava | hanmanā | ahanam | dṛḻhā | vadan | anamasyuḥ | namasvinaḥ ||10.48.6||
abhi | idam | ekam | ekaḥ | asmi | niṣṣāṭ | abhi | dvā | kim | ūm̐ iti | trayaḥ | karanti |
khale | na | parṣān | prati | hanmi | bhūri | kim | mā | nindanti | śatravaḥ | anindrāḥ ||10.48.7||
aham | guṅgu-bhyaḥ | atithi-gvam | iṣkaram | iṣam | na | vṛtra-turam | vikṣu | dhārayam |
yat | parṇaya-ghne | uta | vā | karañja-he | pra | aham | mahe | vṛtra-hatye | aśuśravi ||10.48.8||
pra | me | namī | sāpyaḥ | iṣe | bhuje | bhūt | gavām | eṣe | sakhyā | kṛṇuta | dvitā |
didyum | yat | asya | sam-itheṣu | maṁhayam | āt | it | enam | śaṁsyam | ukthyam | karam ||10.48.9||
pra | nemasmin | dadṛśe | somaḥ | antaḥ | gopāḥ | nemam | āviḥ | asthā | kṛṇoti |
saḥ | tigma-śṛṅgam | vṛṣabham | yuyutsan | druhaḥ | tasthau | bahule | baddhaḥ | antariti ||10.48.10||
ādityānām | vasūnām | rudriyāṇām | devaḥ | devānām | na | mināmi | dhāma |
te | mā | bhadrāya | śavase | tatakṣuḥ | aparā-jitam | astṛtam | aṣāḻham ||10.48.11||
aham | dām | gṛṇate | pūrvyam | vasu | aham | brahma | kṛṇavam | mahyam | vardhanam |
aham | bhuvam | yajamānasya | coditā | ayajvanaḥ | sākṣi | viśvasmin | bhare ||10.49.1||
mām | dhuḥ | indram | nāma | devatā | divaḥ | ca | gmaḥ | ca | apām | ca | jantavaḥ |
aham | harī iti | vṛṣaṇā | vi-vratā | raghū iti | aham | vajram | śavase | dhṛṣṇu | ā | dade ||10.49.2||
aham | atkam | kavaye | śiśnatham | hathaiḥ | aham | kutsam | āvam | ābhiḥ | ūti-bhiḥ |
aham | śuṣṇasya | śnathitā | vadhaḥ | yamam | na | yaḥ | rare | āryam | nāma | dasyave ||10.49.3||
aham | pitā-iva | vetasūn | abhiṣṭaye | tugram | kutsāya | smat-ibham | ca | randhayam |
aham | bhuvam | yajamānasya | rājani | pra | yat | bhare | tujaye | na | priyā | ā-dhṛṣe ||10.49.4||
aham | randhayam | mṛgayam | śrutarvaṇe | yat | mā | ajihīta | vayunā | cana | ānuṣak |
aham | veśam | namram | āyave | akaram | aham | savyāya | paṭ-gṛbhim | arandhayam ||10.49.5||
aham | saḥ | yaḥ | nava-vāstvam | bṛhat-ratham | sam | vṛtrā-iva | dāsam | vṛtra-hā | arujam |
yat | vardhayantam | prathayantam | ānuṣak | dūre | pāre | rajasaḥ | rocanā | akaram ||10.49.6||
aham | sūryasya | pari | yāmi | āśu-bhiḥ | pra | etaśebhiḥ | vahamānaḥ | ojasā |
yat | mā | sāvaḥ | manuṣaḥ | āha | niḥ-nije | ṛdhak | kṛṣe | dāsam | kṛtvyam | hathaiḥ ||10.49.7||
aham | sapta-hā | nahuṣaḥ | nahuḥ-taraḥ | pra | aśravayam | śavasā | turvaśam | yadum |
aham | ni | anyam | sahasā | sahaḥ | karam | nava | vrādhataḥ | navatim | ca | vakṣayam ||10.49.8||
aham | sapta | sravataḥ | dhārayam | vṛṣā | dravitnvaḥ | pṛthivyām | sīrāḥ | adhi |
aham | arṇāṁsi | vi | tirāmi | su-kratuḥ | yudhā | vidam | manave | gātum | iṣṭaye ||10.49.9||
aham | tat | āsu | dhārayam | yat | āsu | na | devaḥ | cana | tvaṣṭā | adhārayat | ruśat |
spārham | gavām | ūdhaḥ-su | vakṣaṇāsu | ā | madhoḥ | madhu | śvātryam | somam | ā-śiram ||10.49.10||
eva | devān | indraḥ | vivye | nṝn | pra | cyautnena | magha-vā | satya-rādhāḥ |
viśvā | it | tā | te | hari-vaḥ | śacī-vaḥ | abhi | turāsaḥ | sva-yaśaḥ | gṛṇanti ||10.49.11||
pra | vaḥ | mahe | mandamānāya | andhasaḥ | arca | viśvānarāya | viśva-bhuve |
indrasya | yasya | su-makham | sahaḥ | mahi | śravaḥ | nṛmṇam | ca | rodasī iti | saparyataḥ ||10.50.1||
saḥ | cit | nu | sakhyā | naryaḥ | inaḥ | stutaḥ | carkṛtyaḥ | indraḥ | mā-vate | nare |
viśvāsu | dhūḥ-su | vāja-kṛtyeṣu | sat-pate | vṛtre | vā | ap-su | abhi | śūra | mandase ||10.50.2||
ke | te | naraḥ | indra | ye | te | iṣe | ye | te | sumnam | sa-dhanyam | iyakṣān |
ke | te | vājāya | asuryāya | hinvire | ke | ap-su | svāsu | urvarāsu | pauṁsye ||10.50.3||
bhuvaḥ | tvam | indra | brahmaṇā | mahān | bhuvaḥ | viśveṣu | savaneṣu | yajñiyaḥ |
bhuvaḥ | nṝn | cyautnaḥ | viśvasmin | bhare | jyeṣṭhaḥ | ca | mantraḥ | viśva-carṣaṇe ||10.50.4||
ava | nu | kam | jyāyān | yajña-vanasaḥ | mahīm | te | omātrām | kṛṣṭayaḥ | viduḥ |
asaḥ | nu | kam | ajaraḥ | vardhāḥ | ca | viśvā | it | etā | savanā | tūtumā | kṛṣe ||10.50.5||
etā | viśvā | savanā | tūtumā | kṛṣe | svayam | sūno iti | sahasaḥ | yāni | dadhiṣe |
varāya | te | pātram | dharmaṇe | tanā | yajñaḥ | mantraḥ | brahma | ut-yatam | vacaḥ ||10.50.6||
ye | te | vipra | brahma-kṛtaḥ | sute | sacā | vasūnām | ca | vasunaḥ | ca | dāvane |
pra | te | sumnasya | manasā | pathā | bhuvan | made | sutasya | somyasya | andhasaḥ ||10.50.7||
mahat | tat | ulbam | sthaviram | tat | āsīt | yena | ā-viṣṭitaḥ | pra-viveśitha | apaḥ |
viśvāḥ | apaśyat | bahudhā | te | agne | jāta-vedaḥ | tanvaḥ | devaḥ | ekaḥ ||10.51.1||
kaḥ | mā | dadarśa | katamaḥ | saḥ | devaḥ | yaḥ | me | tanvaḥ | bahudhā | pari-apaśyat |
kva | aha | mitrāvaruṇā | kṣiyanti | agneḥ | viśvāḥ | sam-idhaḥ | deva-yānīḥ ||10.51.2||
aicchāma | tvā | bahudhā | jāta-vedaḥ | pra-viṣṭam | agne | ap-su | oṣadhīṣu |
tam | tvā | yamaḥ | aciket | citrabhāno iti citra-bhāno | daśa-antaruṣyāt | ati-rocamānam ||10.51.3||
hotrāt | aham | varuṇa | bibhyat | āyam | na | it | eva | mā | yunajan | atra | devāḥ |
tasya | me | tanvaḥ | bahudhā | ni-viṣṭāḥ | etam | artham | na | ciketa | aham | agniḥ ||10.51.4||
ā | ihi | manuḥ | deva-yuḥ | yajña-kāmaḥ | aram-kṛtya | tamasi | kṣeṣi | agne |
su-gān | pathaḥ | kṛṇuhi | deva-yānān | vaha | havyāni | su-manasyamānaḥ ||10.51.5||
agneḥ | pūrve | bhrātaraḥ | artham | etam | rathī-iva | adhvānam | anu | ā | avarīvuriti |
tasmāt | bhiyā | varuṇa | dūram | āyam | gauraḥ | na | kṣepnoḥ | avije | jyāyāḥ ||10.51.6||
kurmaḥ | te | āyuḥ | ajaram | yat | agne | yathā | yuktaḥ | jāta-vedaḥ | na | riṣyāḥ |
atha | vahāsi | su-manasyamānaḥ | bhāgam | devebhyaḥ | haviṣaḥ | su-jāta ||10.51.7||
pra-yājān | me | anu-yājān | ca | kevalān | ūrjasvantam | haviṣaḥ | datta | bhāgam |
ghṛtam | ca | apām | puruṣam | ca | oṣadhīnām | agneḥ | ca | dīrgham | āyuḥ | astu | devāḥ ||10.51.8||
tava | pra-yājāḥ | anu-yājāḥ | ca | kevale | ūrjasvantaḥ | haviṣaḥ | santu | bhāgāḥ |
tava | agne | yajñaḥ | ayam | astu | sarvaḥ | tubhyam | namantām | pra-diśaḥ | catasraḥ ||10.51.9||
viśve | devāḥ | śāstana | mā | yathā | iha | hotā | vṛtaḥ | manavai | yat | ni-sadya |
pra | me | brūta | bhāga-dheyam | yathā | vaḥ | yena | pathā | havyam | ā | vaḥ | vahāni ||10.52.1||
aham | hotā | ni | asīdam | yajīyān | viśve | devāḥ | marutaḥ | mā | junanti |
ahaḥ-ahaḥ | aśvinā | ādhvaryavam | vām | brahmā | sam-it | bhavati | sā | ā-hutiḥ | vām ||10.52.2||
ayam | yaḥ | hotā | kiḥ | ūm̐ iti | saḥ | yamasya | kam | api | ūhe | yat | sam-añjanti | devāḥ |
ahaḥ-ahaḥ | jāyate | māsi-māsi | atha | devāḥ | dadhire | havya-vāham ||10.52.3||
mām | devāḥ | dadhire | havya-vāham | apa-mluktam | bahu | kṛcchrā | carantam |
agniḥ | vidvān | yajñam | naḥ | kalpayāti | pañca-yāmam | tri-vṛtam | sapta-tantum ||10.52.4||
ā | vaḥ | yakṣi | amṛta-tvam | su-vīram | yathā | vaḥ | devāḥ | varivaḥ | karāṇi |
ā | bāhvoḥ | vajram | indrasya | dheyām | atha | imāḥ | viśvāḥ | pṛtanāḥ | jayāti ||10.52.5||
trīṇi | śatā | trī | sahasrāṇi | agnim | triṁśat | ca | devāḥ | nava | ca | asaparyan |
aukṣan | ghṛtaiḥ | astṛṇan | barhiḥ | asmai | āt | it | hotāram | ni | asādayanta ||10.52.6||
yam | aicchāma | manasā | saḥ | ayam | ā | agāt | yajñasya | vidvān | paruṣaḥ | cikitvān |
saḥ | naḥ | yakṣat | deva-tātā | yajīyān | ni | hi | satsat | antaraḥ | pūrvaḥ | asmat ||10.53.1||
arādhi | hotā | ni-sadā | yajīyān | abhi | prayāṁsi | su-dhitāni | hi | khyat |
yajāmahai | yajñiyān | hanta | devān | īḻāmahai | īḍyān | ājyena ||10.53.2||
sādhvīm | akaḥ | deva-vītim | naḥ | adya | yajñasya | jihvām | avidāma | guhyām |
saḥ | āyuḥ | ā | agāt | surabhiḥ | vasānaḥ | bhadrām | akaḥ | deva-hūtim | naḥ | adya ||10.53.3||
tat | adya | vācaḥ | prathamam | masīya | yena | asurān | abhi | devāḥ | asāma |
ūrja-adaḥ | uta | yajñiyāsaḥ | pañca | janāḥ | mama | hotram | juṣadhvam ||10.53.4||
pañca | janāḥ | mama | hotram | juṣantām | go-jātāḥ | uta | ye | yajñiyāsaḥ |
pṛthivī | naḥ | pārthivāt | pātu | aṁhasaḥ | antarikṣam | divyāt | pātu | asmān ||10.53.5||
tantum | tanvan | rajasaḥ | bhānum | anu | ihi | jyotiṣmataḥ | pathaḥ | rakṣa | dhiyā | kṛtān |
anulbaṇam | vayata | joguvām | apaḥ | manuḥ | bhava | janaya | daivyam | janam ||10.53.6||
akṣa-nahaḥ | nahyatana | uta | somyāḥ | iṣkṛṇudhvam | raśanāḥ | ā | uta | piṁśata |
aṣṭā-vandhuram | vahata | abhitaḥ | ratham | yena | devāsaḥ | anayan | abhi | priyam ||10.53.7||
aśman-vatī | rīyate | sam | rabhadhvam | ut | tiṣṭhata | pra | tarata | sakhāyaḥ |
atra | jahāma | ye | asan | aśevāḥ | śivān | vayam | ut | tarema | abhi | vājān ||10.53.8||
tvaṣṭā | māyā | vet | apasām | apaḥ-tamaḥ | bibhrat | pātrā | deva-pānāni | śam-tamā |
śiśīte | nūnam | paraśum | su-āyasam | yena | vṛścāt | etaśaḥ | brahmaṇaḥ | patiḥ ||10.53.9||
sataḥ | nūnam | kavayaḥ | sam | śiśīta | vāśībhiḥ | yābhiḥ | amṛtāya | takṣatha |
vidvāṁsaḥ | padā | guhyāni | kartana | yena | devāsaḥ | amṛta-tvam | ānaśuḥ ||10.53.10||
garbhe | yoṣām | adadhuḥ | vatsam | āsani | apīcyena | manasā | uta | jihvayā |
saḥ | viśvāhā | su-manāḥ | yogyāḥ | abhi | sisāsaniḥ | vanate | kāraḥ | it | jitim ||10.53.11||
tām | su | te | kīrtim | magha-van | mahi-tvā | yat | tvā | bhīte iti | rodasī iti | ahvayetām |
pra | āvaḥ | devān | ā | atiraḥ | dāsam | ojaḥ | pra-jāyai | tvasyai | yat | aśikṣaḥ | indra ||10.54.1||
yat | acaraḥ | tanvā | vavṛdhānaḥ | balāni | indra | pra-bruvāṇaḥ | janeṣu |
māyā | it | sā | te | yāni | yuddhāni | āhuḥ | na | adya | śatrum | nanu | purā | vivitse ||10.54.2||
ke | ūm̐ iti | nu | te | mahimanaḥ | samasya | asmat | pūrve | ṛṣayaḥ | antam | āpuḥ |
yat | mātaram | ca | pitaram | ca | sākam | ajanayathāḥ | tanvaḥ | svāyāḥ ||10.54.3||
catvāri | te | asuryāṇi | nāma | adābhyāni | mahiṣasya | santi |
tvam | aṅga | tāni | viśvāni | vitse | yebhiḥ | karmāṇi | magha-van | cakartha ||10.54.4||
tvam | viśvā | dadhiṣe | kevalāni | yāni | āviḥ | yā | ca | guhā | vasūni |
kāmam | it | me | magha-van | mā | vi | tārīḥ | tvam | ā-jñātā | tvam | indra | asi | dātā ||10.54.5||
yaḥ | adadhāt | jyotiṣi | jyotiḥ | antaḥ | yaḥ | asṛjat | madhunā | sam | madhūni |
adha | priyam | śūṣam | indrāya | manma | brahma-kṛtaḥ | bṛhat-ukthāt | avāci ||10.54.6||
dūre | tat | nāma | guhyam | parācaiḥ | yat | tvā | bhīte iti | ahvayetām | vayaḥ-dhai |
ut | astabhnāḥ | pṛthivīm | dyām | abhīke | bhrātuḥ | putrān | magha-van | titviṣāṇaḥ ||10.55.1||
mahat | tat | nāma | guhyam | puru-spṛk | yena | bhūtam | janayaḥ | yena | bhavyam |
pratnam | jātam | jyotiḥ | yat | asya | priyam | priyāḥ | sam | aviśanta | pañca ||10.55.2||
ā | rodasī iti | apṛṇāt | ā | uta | madhyam | pañca | devān | ṛtu-śaḥ | sapta-sapta |
catuḥ-triṁśatā | purudhā | vi | caṣṭe | sa-rūpeṇa | jyotiṣā | vi-vratena ||10.55.3||
yat | uṣaḥ | aucchaḥ | prathamā | vi-bhānām | ajanayaḥ | yena | puṣṭasya | puṣṭam |
yat | te | jāmi-tvam | avaram | parasyāḥ | mahat | mahatyāḥ | asura-tvam | ekam ||10.55.4||
vi-dhum | dadrāṇam | samane | bahūnām | yuvānam | santam | palitaḥ | jagāra |
devasya | paśya | kāvyam | mahi-tvā | adya | mamāra | saḥ | hyaḥ | sam | āna ||10.55.5||
śākmanā | śākaḥ | aruṇaḥ | su-parṇaḥ | ā | yaḥ | mahaḥ | śūraḥ | sanāt | anīḻaḥ |
yat | ciketa | satyam | it | tat | na | mogham | vasu | spārham | uta | jetā | uta | dātā ||10.55.6||
ā | ebhiḥ | dade | vṛṣṇyā | pauṁsyāni | yebhiḥ | aukṣat | vṛtra-hatyāya | vajrī |
ye | karmaṇaḥ | kriyamāṇasya | mahnā | ṛte-karmam | ut-ajāyanta | devāḥ ||10.55.7||
yujā | karmāṇi | janayan | viśva-ojāḥ | aśasti-hā | viśva-manāḥ | turāṣāṭ |
pītvī | somasya | divaḥ | ā | vṛdhānaḥ | śūraḥ | niḥ | yudhā | adhamat | dasyūn ||10.55.8||
idam | te | ekam | paraḥ | ūm̐ iti | te | ekam | tṛtīyena | jyotiṣā | sam | viśasva |
sam-veśane | tanvaḥ | cāruḥ | edhi | priyaḥ | devānām | parame | janitre ||10.56.1||
tanūḥ | te | vājin | tanvam | nayantī | vāmam | asmabhyam | dhātu | śarma | tubhyam |
ahrutaḥ | mahaḥ | dharuṇāya | devān | divi-iva | jyotiḥ | svam | ā | mimīyāḥ ||10.56.2||
vājī | asi | vājinena | su-venīḥ | suvitaḥ | stomam | suvitaḥ | divam | gāḥ |
suvitaḥ | dharma | prathamā | anu | satyā | suvitaḥ | devān | suvitaḥ | anu | patma ||10.56.3||
mahimnaḥ | eṣām | pitaraḥ | cana | īśire | devāḥ | deveṣu | adadhuḥ | api | kratum |
sam | avivyacuḥ | uta | yāni | atviṣuḥ | ā | eṣām | tanūṣu | ni | viviśuḥ | punariti ||10.56.4||
sahaḥ-bhiḥ | viśvam | pari | cakramuḥ | rajaḥ | pūrvā | dhāmāni | amitā | mimānāḥ |
tanūṣu | viśvā | bhuvanā | ni | yemire | pra | asārayanta | purudha | pra-jāḥ | anu ||10.56.5||
dvidhā | sūnavaḥ | asuram | svaḥ-vidam | ā | asthāpayanta | tṛtīyena | karmaṇā |
svām | pra-jām | pitaraḥ | pitryam | sahaḥ | ā | avareṣu | adadhuḥ | tantum | ā-tatam ||10.56.6||
nāvā | na | kṣodaḥ | pra-diśaḥ | pṛthivyāḥ | svasti-bhiḥ | ati | duḥ-gāni | viśvā |
svām | pra-jām | bṛhat-ukthaḥ | mahi-tvā | ā | avareṣu | adadhāt | ā | pareṣu ||10.56.7||
mā | pra | gāma | pathaḥ | vayam | mā | yajñāt | indra | sominaḥ |
mā | antariti | sthuḥ | naḥ | arātayaḥ ||10.57.1||
yaḥ | yajñasya | pra-sādhanaḥ | tantuḥ | deveṣu | ā-tataḥ |
tam | ā-hutam | naśīmahi ||10.57.2||
manaḥ | nu | ā | huvāmahe | nārāśaṁsena | somena |
pitṝṇām | ca | manma-bhiḥ ||10.57.3||
ā | te | etu | manaḥ | punariti | kratve | dakṣāya | jīvase |
jyok | ca | sūryam | dṛśe ||10.57.4||
punaḥ | naḥ | pitaraḥ | manaḥ | dadātu | daivyaḥ | janaḥ |
jīvam | vrātam | sacemahi ||10.57.5||
vayam | soma | vrate | tava | manaḥ | tanūṣu | bibhrataḥ |
prajā-vantaḥ | sacemahi ||10.57.6||
yat | te | yamam | vaivasvatam | manaḥ | jagāma | dūrakam |
tat | te | ā | vartayāmasi | iha | kṣayāya | jīvase ||10.58.1||
yat | te | divam | yat | pṛthivīm | manaḥ | jagāma | dūrakam |
tat | te | ā | vartayāmasi | iha | kṣayāya | jīvase ||10.58.2||
yat | te | bhūmim | catuḥ-bhṛṣṭim | manaḥ | jagāma | dūrakam |
tat | te | ā | vartayāmasi | iha | kṣayāya | jīvase ||10.58.3||
yat | te | catasraḥ | pra-diśaḥ | manaḥ | jagāma | dūrakam |
tat | te | ā | vartayāmasi | iha | kṣayāya | jīvase ||10.58.4||
yat | te | samudram | arṇavam | manaḥ | jagāma | dūrakam |
tat | te | ā | vartayāmasi | iha | kṣayāya | jīvase ||10.58.5||
yat | te | marīcīḥ | pra-vataḥ | manaḥ | jagāma | dūrakam |
tat | te | ā | vartayāmasi | iha | kṣayāya | jīvase ||10.58.6||
yat | te | apaḥ | yat | oṣadhīḥ | manaḥ | jagāma | dūrakam |
tat | te | ā | vartayāmasi | iha | kṣayāya | jīvase ||10.58.7||
yat | te | sūryam | yat | uṣasam | manaḥ | jagāma | dūrakam |
tat | te | ā | vartayāmasi | iha | kṣayāya | jīvase ||10.58.8||
yat | te | parvatān | bṛhataḥ | manaḥ | jagāma | dūrakam |
tat | te | ā | vartayāmasi | iha | kṣayāya | jīvase ||10.58.9||
yat | te | viśvam | idam | jagat | manaḥ | jagāma | dūrakam |
tat | te | ā | vartayāmasi | iha | kṣayāya | jīvase ||10.58.10||
yat | te | parāḥ | parā-vataḥ | manaḥ | jagāma | dūrakam |
tat | te | ā | vartayāmasi | iha | kṣayāya | jīvase ||10.58.11||
yat | te | bhūtam | ca | bhavyam | ca | manaḥ | jagāma | dūrakam |
tat | te | ā | vartayāmasi | iha | kṣayāya | jīvase ||10.58.12||
pra | tāri | āyuḥ | pra-taram | navīyaḥ | sthātārā-iva | kratu-matā | rathasya |
adha | cyavānaḥ | ut | tavīti | artham | parā-taram | su | niḥ-ṛtiḥ | jihītām ||10.59.1||
sāman | nu | rāye | nidhi-mat | nu | annam | karāmahe | su | purudha | śravāṁsi |
tā | naḥ | viśvāni | jaritā | mamattu | parā-taram | su | niḥ-ṛtiḥ | jihītām ||10.59.2||
abhi | su | aryaḥ | pauṁsyaiḥ | bhavema | dyauḥ | na | bhūmim | girayaḥ | na | ajrān |
tā | naḥ | viśvāni | jaritā | ciketa | parā-taram | su | niḥ-ṛtiḥ | jihītām ||10.59.3||
mo iti | su | naḥ | soma | mṛtyave | parā | dāḥ | paśyema | nu | sūryam | ut-carantam |
dyu-bhiḥ | hitaḥ | jarimā | su | naḥ | astu | parā-taram | su | niḥ-ṛtiḥ | jihītām ||10.59.4||
asu-nīte | manaḥ | asmāsu | dhāraya | jīvātave | su | pra | tira | naḥ | āyuḥ |
rarandhi | naḥ | sūryasya | sam-dṛśi | ghṛtena | tvam | tanvam | vardhayasva ||10.59.5||
asu-nīte | punaḥ | asmāsu | cakṣuḥ | punariti | prāṇam | iha | naḥ | dhehi | bhogam |
jyok | paśyema | sūryam | ut-carantam | anu-mate | mṛḻaya | naḥ | svasti ||10.59.6||
punaḥ | naḥ | asum | pṛthivī | dadātu | punaḥ | dyauḥ | devī | punaḥ | antarikṣam |
punaḥ | naḥ | somaḥ | tanvam | dadātu | punariti | pūṣā | pathyām | yā | svastiḥ ||10.59.7||
śam | rodasī iti | su-bandhave | yahvī iti | ṛtasya | mātarā |
bharatām | apa | yat | rapaḥ | dyauḥ | pṛthivi | kṣamā | rapaḥ | mo iti | su | te | kim | cana | āmamat ||10.59.8||
ava | dvake iti | ava | trikā | divaḥ | caranti | bheṣajā |
kṣamā | cariṣṇu | ekakam | bharatām | apa | yat | rapaḥ | dyauḥ | pṛthivi | kṣamā | rapaḥ | mo iti | su | te | kim | cana | āmamat ||10.59.9||
sam | indra | īraya | gām | anaḍvāham | yaḥ | ā | avahat | uśīnarāṇyāḥ | anaḥ |
bharatām | apa | yat | rapaḥ | dyauḥ | pṛthivi | kṣamā | rapaḥ | mo iti | su | te | kim | cana | āmamat ||10.59.10||
ā | janam | tveṣa-saṁdṛśam | māhīnānām | upa-stutam |
aganma | bibhrataḥ | namaḥ ||10.60.1||
asamātim | ni-tośanam | tveṣam | ni-yayinam | ratham |
bhaje-rathasya | sat-patim ||10.60.2||
yaḥ | janān | mahiṣān-iva | ati-tasthau | pavīravān |
uta | apavīravān | yudhā ||10.60.3||
yasya | ikṣvākuḥ | upa | vrate | revān | marāyī | edhate |
divi-iva | pañca | kṛṣṭayaḥ ||10.60.4||
indra | kṣatrā | asamātiṣu | ratha-proṣṭheṣu | dhāraya |
divi-iva | sūryam | dṛśe ||10.60.5||
agastyasya | nat-bhyaḥ | saptī iti | yunakṣi | rohitā |
paṇīn | ni | akramīḥ | abhi | viśvān | rājan | arādhasaḥ ||10.60.6||
ayam | mātā | ayam | pitā | ayam | jīvātuḥ | ā | agamat |
idam | tava | pra-sarpaṇam | subandho iti su-bandho | ā | ihi | niḥ | ihi ||10.60.7||
yathā | yugam | varatrayā | nahyanti | dharuṇāya | kam |
eva | dādhāra | te | manaḥ | jīvātave | na | mṛtyave | atho iti | ariṣṭa-tātaye ||10.60.8||
yathā | iyam | pṛthivī | mahī | dādhāra | imān | vanaspatīn |
eva | dādhāra | te | manaḥ | jīvātave | na | mṛtyave | atho iti | ariṣṭa-tātaye ||10.60.9||
yamāt | aham | vaivasvatāt | su-bandhoḥ | manaḥ | ā | abharam |
jīvātave | na | mṛtyave | atho iti | ariṣṭa-tātaye ||10.60.10||
nyak | vātaḥ | ava | vāti | nyak | tapati | sūryaḥ |
nīcīnam | aghnyā | duhe | nyak | bhavatu | te | rapaḥ ||10.60.11||
ayam | me | hastaḥ | bhaga-vān | ayam | me | bhagavat-taraḥ |
ayam | me | viśva-bheṣajaḥ | ayam | śiva-abhimarśanaḥ ||10.60.12||
idam | itthā | raudram | gūrta-vacāḥ | brahma | kratvā | śacyām | antaḥ | ājau |
krāṇā | yat | asya | pitarā | maṁhane-sthāḥ | parṣat | pakthe | ahan | ā | sapta | hotṝn ||10.61.1||
saḥ | it | dānāya | dabhyāya | vanvan | cyavānaḥ | sūdaiḥ | amimīta | vedim |
tūrvayāṇaḥ | gūrtavacaḥ-tamaḥ | kṣodaḥ | na | retaḥ | itaḥ-ūti | siñcat ||10.61.2||
manaḥ | na | yeṣu | havaneṣu | tigmam | vipaḥ | śacyā | vanuthaḥ | dravantā |
ā | yaḥ | śaryābhiḥ | tuvi-nṛmṇaḥ | asya | aśrīṇīta | ā-diśam | gabhastau ||10.61.3||
kṛṣṇā | yat | goṣu | aruṇīṣu | sīdat | divaḥ | napātā | aśvinā | huve | vām |
vītam | me | yajñam | ā | gatam | me | annam | vavanvāṁsā | na | iṣam | asmṛtadhrū ityasmṛta-dhrū ||10.61.4||
prathiṣṭa | yasya | vīra-karmam | iṣṇat | anu-sthitam | nu | naryaḥ | apa | auhat |
punariti | tat | ā | vṛhati | yat | kanāyāḥ | duhituḥ | āḥ | anu-bhṛtam | anarvā ||10.61.5||
madhyā | yat | kartvam | abhavat | abhīke | kāmam | kṛṇvāne | pitari | yuvatyām |
manānak | retaḥ | jahatuḥ | vi-yantā | sānau | ni-siktam | su-kṛtasya | yonau ||10.61.6||
pitā | yat | svām | duhitaram | adhi-skan | kṣmayā | retaḥ | sam-jagmānaḥ | ni | siñcat |
su-ādhyaḥ | ajanayan | brahma | devāḥ | vāstoḥ | patim | vrata-pām | niḥ | atakṣan ||10.61.7||
saḥ | īm | vṛṣā | na | phenam | asyat | ājau | smat | ā | parā | ait | apa | dabhra-cetāḥ |
sarat | padā | na | dakṣiṇā | parā-vṛk | na | tāḥ | nu | me | pṛśanyaḥ | jagṛbhre ||10.61.8||
makṣu | na | vahniḥ | pra-jāyāḥ | upabdiḥ | agnim | na | nagnaḥ | upa | sīdat | ūdhaḥ |
sanitā | idhmam | sanitā | uta | vājam | saḥ | dhartā | jajñe | sahasā | yavi-yut ||10.61.9||
makṣu | kanāyāḥ | sakhyam | nava-gvāḥ | ṛtam | vadantaḥ | ṛta-yuktim | agman |
dvi-barhasaḥ | ye | upa | gopam | ā | aguḥ | adakṣiṇāsaḥ | acyutā | dudhukṣan ||10.61.10||
makṣu | kanāyāḥ | sakhyam | navīyaḥ | rādhaḥ | na | retaḥ | ṛtam | it | turaṇyan |
śuci | yat | te | rekṇaḥ | ā | ayajanta | sabaḥ-dughāyāḥ | payaḥ | usriyāyāḥ ||10.61.11||
paśvā | yat | paścā | vi-yutā | budhanta | iti | bravīti | vaktari | rarāṇaḥ |
vasoḥ | vasu-tvā | kāravaḥ | anehā | viśvam | viveṣṭi | draviṇam | upa | kṣu ||10.61.12||
tat | it | nu | asya | pari-sadvānaḥ | agman | puru | sadantaḥ | nārṣadam | bibhitsan |
vi | śuṣṇasya | sam-grathitam | anarvā | vidat | puru-prajātasya | guhā | yat ||10.61.13||
bhargaḥ | ha | nāma | uta | yasya | devāḥ | svaḥ | na | ye | tri-sadhasthe | ni-seduḥ |
agniḥ | ha | nāma | uta | jāta-vedāḥ | śrudhi | naḥ | hotaḥ | ṛtasya | hotā | adhruk ||10.61.14||
uta | tyā | me | raudrau | arci-mantā | nāsatyau | indra | gūrtaye | yajadhyai |
manuṣvat | vṛkta-barhiṣe | rarāṇā | mandū iti | hita-prayasā | vikṣu | yajyū iti ||10.61.15||
ayam | stutaḥ | rājā | vandi | vedhāḥ | apaḥ | ca | vipraḥ | tarati | sva-setuḥ |
saḥ | kakṣīvantam | rejayat | saḥ | agnim | nemim | na | cakram | arvataḥ | raghu-dru ||10.61.16||
saḥ | dvi-bandhuḥ | vaitaraṇaḥ | yaṣṭā | sabaḥ-dhum | dhenum | asvam | duhadhyai |
sam | yat | mitrāvaruṇā | vṛñje | ukthaiḥ | jyeṣṭhebhiḥ | aryamaṇam | varūthaiḥ ||10.61.17||
tat-bandhuḥ | sūriḥ | divi | te | dhiyam-dhāḥ | nābhānediṣṭhaḥ | rapati | pra | venan |
sā | naḥ | nābhiḥ | paramā | asya | vā | gha | aham | tat | paścā | katithaḥ | cit | āsa ||10.61.18||
iyam | me | nābhiḥ | iha | me | sadha-stham | ime | me | devāḥ | ayam | asmi | sarvaḥ |
dvi-jāḥ | aha | prathama-jāḥ | ṛtasya | idam | dhenuḥ | aduhat | jāyamānā ||10.61.19||
adha | āsu | mandraḥ | aratiḥ | vibhā-vā | ava | syati | dvi-vartaniḥ | vaneṣāṭ |
ūrdhvā | yat | śreṇiḥ | na | śiśuḥ | dan | makṣu | sthiram | śe-vṛdham | sūta | mātā ||10.61.20||
adha | gāvaḥ | upa-mātim | kanāyāḥ | anu | śvāntasya | kasya | cit | parā | īyuḥ |
śrudhi | tvam | su-draviṇaḥ | naḥ | tvam | yāṭ | āśva-ghnasya | vavṛdhe | sūnṛtābhiḥ ||10.61.21||
adha | tvam | indra | viddhi | asmān | mahaḥ | rāye | nṛ-pate | vajra-bāhuḥ |
rakṣa | ca | naḥ | maghonaḥ | pāhi | sūrīn | anehasaḥ | te | hari-vaḥ | abhiṣṭau ||10.61.22||
adha | yat | rājānā | go-iṣṭau | sarat | saraṇyuḥ | kārave | jaraṇyuḥ |
vipraḥ | preṣṭhaḥ | saḥ | hi | eṣām | babhūva | parā | ca | vakṣat | uta | parṣat | enān ||10.61.23||
adha | nu | asya | jenyasya | puṣṭau | vṛthā | rebhantaḥ | īmahe | tat | ūm̐ iti | nu |
saraṇyuḥ | asya | sūnuḥ | aśvaḥ | vipraḥ | ca | asi | śravasaḥ | ca | sātau ||10.61.24||
yuvoḥ | yadi | sakhyāya | asme iti | śardhāya | stomam | jujuṣe | namasvān |
viśvatra | yasmin | ā | giraḥ | sam-īcīḥ | pūrvī-iva | gātuḥ | dāśat | sūnṛtāyai ||10.61.25||
saḥ | gṛṇānaḥ | at-bhiḥ | deva-vān | iti | su-bandhuḥ | namasā | su-uktaiḥ |
vardhat | ukthaiḥ | vacaḥ-bhiḥ | ā | hi | nūnam | vi | adhvā | eti | payasaḥ | usriyāyāḥ ||10.61.26||
te | ūm̐ iti | su | naḥ | mahaḥ | yajatrāḥ | bhūta | devāsaḥ | ūtaye | sa-joṣāḥ |
ye | vājān | anayata | vi-yantaḥ | ye | stha | ni-cetāraḥ | amūrāḥ ||10.61.27||
ye | yajñena | dakṣiṇayā | sam-aktāḥ | indrasya | sakhyam | amṛta-tvam | ānaśa |
tebhyaḥ | bhadram | aṅgirasaḥ | vaḥ | astu | prati | gṛbhṇīta | mānavam | su-medhasaḥ ||10.62.1||
ye | ut-ājan | pitaraḥ | go-mayam | vasu | ṛtena | abhindan | parivatsare | valam |
dīrghāyu-tvam | aṅgirasaḥ | vaḥ | astu | prati | gṛbhṇīta | mānavam | su-medhasaḥ ||10.62.2||
ye | ṛtena | sūryam | ā | arohayan | divi | aprathayan | pṛthivīm | mātaram | vi |
suprajāḥ-tvam | aṅgirasaḥ | vaḥ | astu | prati | gṛbhṇīta | mānavam | su-medhasaḥ ||10.62.3||
ayam | nābhā | vadati | valgu | vaḥ | gṛhe | deva-putrāḥ | ṛṣayaḥ | tat | śṛṇotana |
su-brahmaṇyam | aṅgirasaḥ | vaḥ | astu | prati | gṛbhṇīta | mānavam | su-medhasaḥ ||10.62.4||
vi-rūpāsaḥ | it | ṛṣayaḥ | te | it | gambhīra-vepasaḥ |
te | aṅgirasaḥ | sūnavaḥ | te | agneḥ | pari | jajñire ||10.62.5||
ye | agneḥ | pari | jajñire | vi-rūpāsaḥ | divaḥ | pari |
nava-gvaḥ | nu | daśa-gvaḥ | aṅgiraḥ-tamaḥ | sacā | deveṣu | maṁhate ||10.62.6||
indreṇa | yujā | niḥ | sṛjanta | vāghataḥ | vrajam | go-mantam | aśvinam |
sahasram | me | dadataḥ | aṣṭa-karṇyaḥ | śravaḥ | deveṣu | akrata ||10.62.7||
pra | nūnam | jāyatām | ayam | manuḥ | tokma-iva | rohatu |
yaḥ | sahasram | śata-aśvam | sadyaḥ | dānāya | maṁhate ||10.62.8||
na | tam | aśnoti | kaḥ | cana | divaḥ-iva | sānu | ā-rabham |
sāvarṇyasya | dakṣiṇā | vi | sindhuḥ-iva | paprathe ||10.62.9||
uta | dāsā | pari-viṣe | smaddiṣṭī iti smat-diṣṭī | go-parīṇasā |
yaduḥ | turvaḥ | ca | mamahe ||10.62.10||
sahasra-dāḥ | grāma-nīḥ | mā | riṣat | manuḥ | sūryeṇa | asya | yatamānā | etu | dakṣiṇā |
sāvarṇeḥ | devāḥ | pra | tirantu | āyuḥ | yasmin | aśrāntāḥ | asanāma | vājam ||10.62.11||
parā-vataḥ | ye | didhiṣante | āpyam | manu-prītāsaḥ | janima | vivasvataḥ |
yayāteḥ | ye | nahuṣyasya | barhiṣi | devāḥ | āsate | te | adhi | bruvantu | naḥ ||10.63.1||
viśvā | hi | vaḥ | namasyāni | vandyā | nāmāni | devāḥ | uta | yajñiyāni | vaḥ |
ye | stha | jātāḥ | aditeḥ | at-bhyaḥ | pari | ye | pṛthivyāḥ | te | me | iha | śruta | havam ||10.63.2||
yebhyaḥ | mātā | madhu-mat | pinvate | payaḥ | pīyūṣam | dyauḥ | aditiḥ | adri-barhāḥ |
uktha-śuṣmān | vṛṣa-bharān | su-apnasaḥ | tān | ādityān | anu | mada | svastaye ||10.63.3||
nṛ-cakṣasaḥ | ani-miṣantaḥ | arhaṇā | bṛhat | devāsaḥ | amṛta-tvam | ānaśuḥ |
jyotiḥ-rathāḥ | ahi-māyāḥ | anāgasaḥ | divaḥ | varṣmāṇam | vasate | svastaye ||10.63.4||
sam-rājaḥ | ye | su-vṛdhaḥ | yajñam | ā-yayuḥ | apari-hvṛtāḥ | dadhire | divi | kṣayam |
tān | ā | vivāsa | namasā | suvṛkti-bhiḥ | mahaḥ | ādityān | aditim | svastaye ||10.63.5||
kaḥ | vaḥ | stomam | rādhati | yam | jujoṣatha | viśve | devāsaḥ | manuṣaḥ | yati | sthana |
kaḥ | vaḥ | adhvaram | tuvi-jātāḥ | aram | karat | yaḥ | naḥ | parṣat | ati | aṁhaḥ | svastaye ||10.63.6||
yebhyaḥ | hotrām | prathamām | ā-yeje | manuḥ | samiddha-agniḥ | manasā | sapta | hotṛ-bhiḥ |
te | ādityāḥ | abhayam | śarma | yacchata | su-gā | naḥ | karta | su-pathā | svastaye ||10.63.7||
ye | īśire | bhuvanasya | pra-cetasaḥ | viśvasya | sthātuḥ | jagataḥ | ca | mantavaḥ |
te | naḥ | kṛtāt | akṛtāt | enasaḥ | pari | adya | devāsaḥ | pipṛta | svastaye ||10.63.8||
bhareṣu | indram | su-havam | havāmahe | aṁhaḥ-mucam | su-kṛtam | daivyam | janam |
agnim | mitram | varuṇam | sātaye | bhagam | dyāvāpṛthivī iti | marutaḥ | svastaye ||10.63.9||
su-trāmāṇam | pṛthivīm | dyām | anehasam | su-śarmāṇam | aditim | su-pranītim |
daivīm | nāvam | su-aritrām | anāgasam | asravantīm | ā | ruhema | svastaye ||10.63.10||
viśve | yajatrāḥ | adhi | vocata | ūtaye | trāyadhvam | naḥ | duḥ-evāyāḥ | abhi-hrutaḥ |
satyayā | vaḥ | deva-hūtyā | huvema | śṛṇvataḥ | devāḥ | avase | svastaye ||10.63.11||
apa | amīvām | apa | viśvām | anāhutim | apa | arātim | duḥ-vidatrām | agha-yataḥ |
āre | devāḥ | dveṣaḥ | asmat | yuyotana | uru | naḥ | śarma | yacchata | svastaye ||10.63.12||
ariṣṭaḥ | saḥ | martaḥ | viśvaḥ | edhate | pra | pra-jābhiḥ | jāyate | dharmaṇaḥ | pari |
yam | ādityāsaḥ | nayatha | sunīti-bhiḥ | ati | viśvāni | duḥ-itā | svastaye ||10.63.13||
yam | devāsaḥ | avatha | vāja-sātau | yam | śūra-sātā | marutaḥ | hite | dhane |
prātaḥ-yāvānam | ratham | indra | sānasim | ariṣyantam | ā | ruhema | svastaye ||10.63.14||
svasti | naḥ | pathyāsu | dhanva-su | svasti | ap-su | vṛjane | svaḥ-vati |
svasti | naḥ | putra-kṛtheṣu | yoniṣu | svasti | rāye | marutaḥ | dadhātana ||10.63.15||
svastiḥ | it | hi | pra-pathe | śreṣṭhā | rekṇasvatī | abhi | yā | vāmam | eti |
sā | naḥ | amā | so iti | araṇe | ni | pātu | su-āveśā | bhavatu | deva-gopā ||10.63.16||
eva | plateḥ | sūnuḥ | avīvṛdhat | vaḥ | viśve | ādityāḥ | adite | manīṣī |
īśānāsaḥ | naraḥ | amartyena | astāvi | janaḥ | divyaḥ | gayena ||10.63.17||
kathā | devānām | katamasya | yāmani | su-mantu | nāma | śṛṇvatām | manāmahe |
kaḥ | mṛḻāti | katamaḥ | naḥ | mayaḥ | karat | katamaḥ | ūtī | abhi | ā | vavartati ||10.64.1||
kratu-yanti | kratavaḥ | hṛt-su | dhītayaḥ | venanti | venāḥ | patayanti | ā | diśaḥ |
na | marḍitā | vidyate | anyaḥ | ebhyaḥ | deveṣu | me | adhi | kāmāḥ | ayaṁsata ||10.64.2||
narāśaṁsam | vā | pūṣaṇam | agohyam | agnim | deva-iddham | abhi | arcase | girā |
sūryāmāsā | candramasā | yamam | divi | tritam | vātam | uṣasam | aktum | aśvinā ||10.64.3||
kathā | kaviḥ | tuvi-ravān | kayā | girā | bṛhaspatiḥ | vavṛdhate | suvṛkti-bhiḥ |
ajaḥ | eka-pāt | su-havebhiḥ | ṛkva-bhiḥ | ahiḥ | śṛṇotu | budhnyaḥ | havīmani ||10.64.4||
dakṣasya | vā | adite | janmani | vrate | rājānā | mitrāvaruṇā | ā | vivāsasi |
atūrta-panthāḥ | puru-rathaḥ | aryamā | sapta-hotā | viṣu-rūpeṣu | janma-su ||10.64.5||
te | naḥ | arvantaḥ | havana-śrutaḥ | havam | viśve | śṛṇvantu | vājinaḥ | mita-dravaḥ |
sahasra-sāḥ | medhasātau-iva | tmanā | mahaḥ | ye | dhanam | sam-itheṣu | jabhrire ||10.64.6||
pra | vaḥ | vāyum | ratha-yujam | puram-dhim | stomaiḥ | kṛṇudhvam | sakhyāya | pūṣaṇam |
te | hi | devasya | savituḥ | savīmani | kratum | sacante | sa-citaḥ | sa-cetasaḥ ||10.64.7||
triḥ | sapta | sasrāḥ | nadyaḥ | mahīḥ | apaḥ | vanaspatīn | parvatān | agnim | ūtaye |
kṛśānum | astṝn | tiṣyam | sadha-sthe | ā | rudram | rudreṣu | rudriyam | havāmahe ||10.64.8||
sarasvatī | sarayuḥ | sindhuḥ | ūrmi-bhiḥ | mahaḥ | mahīḥ | avasā | ā | yantu | vakṣaṇīḥ |
devīḥ | āpaḥ | mātaraḥ | sūdayitnvaḥ | ghṛta-vat | payaḥ | madhu-mat | naḥ | arcata ||10.64.9||
uta | mātā | bṛhat-divā | śṛṇotu | naḥ | tvaṣṭā | devebhiḥ | jani-bhiḥ | pitā | vacaḥ |
ṛbhukṣāḥ | vājaḥ | rathaḥpatiḥ | bhagaḥ | raṇvaḥ | śaṁsaḥ | śaśamānasya | pātu | naḥ ||10.64.10||
raṇvaḥ | sam-dṛṣṭau | pitumān-iva | kṣayaḥ | bhadrā | rudrāṇām | marutām | upa-stutiḥ |
gobhiḥ | syāma | yaśasaḥ | janeṣu | ā | sadā | devāsaḥ | iḻayā | sacemahi ||10.64.11||
yām | me | dhiyam | marutaḥ | indra | devāḥ | adadāta | varuṇa | mitra | yūyam |
tām | pīpayata | payasā-iva | dhenum | kuvit | giraḥ | adhi | rathe | vahātha ||10.64.12||
kuvit | aṅga | prati | yathā | cit | asya | naḥ | sa-jātyasya | marutaḥ | bubodhatha |
nābhā | yatra | prathamam | sam-nasāmahe | tatra | jāmi-tvam | aditiḥ | dadhātu | naḥ ||10.64.13||
te iti | hi | dyāvāpṛthivī iti | mātarā | mahī iti | devī iti | devān | janmanā | yajñiye iti | itaḥ |
ubhe iti | bibhṛtaḥ | ubhayam | bharīma-bhiḥ | puru | retāṁsi | pitṛ-bhiḥ | ca | siñcataḥ ||10.64.14||
vi | sā | hotrā | viśvam | aśnoti | vāryam | bṛhaspatiḥ | aramatiḥ | panīyasī |
grāvā | yatra | madhu-sut | ucyate | bṛhat | avīvaśanta | mati-bhiḥ | manīṣiṇaḥ ||10.64.15||
eva | kaviḥ | tuvi-ravān | ṛta-jñāḥ | draviṇasyuḥ | draviṇasaḥ | cakānaḥ |
ukthebhiḥ | atra | mati-bhiḥ | ca | vipraḥ | apīpayat | gayaḥ | divyāni | janma ||10.64.16||
eva | plateḥ | sūnuḥ | avīvṛdhat | vaḥ | viśve | ādityāḥ | adite | manīṣī |
īśānāsaḥ | naraḥ | amartyena | astāvi | janaḥ | divyaḥ | gayena ||10.64.17||
agniḥ | indraḥ | varuṇaḥ | mitraḥ | aryamā | vāyuḥ | pūṣā | sarasvatī | sa-joṣasaḥ |
ādityāḥ | viṣṇuḥ | marutaḥ | svaḥ | bṛhat | somaḥ | rudraḥ | aditiḥ | brahmaṇaḥ | patiḥ ||10.65.1||
indrāgnī iti | vṛtra-hatyeṣu | satpatī iti sat-patī | mithaḥ | hinvānā | tanvā | sam-okasā |
antarikṣam | mahi | ā | papruḥ | ojasā | somaḥ | ghṛta-śrīḥ | mahimānam | īrayan ||10.65.2||
teṣām | hi | mahnā | mahatām | anarvaṇām | stomān | iyarmi | ṛta-jñāḥ | ṛta-vṛdhām |
ye | apsavam | arṇavam | citra-rādhasaḥ | te | naḥ | rāsantām | mahaye | su-mitryāḥ ||10.65.3||
svaḥ-naram | antarikṣāṇi | rocanā | dyāvābhūmī iti | pṛthivīm | skambhuḥ | ojasā |
pṛkṣāḥ-iva | mahayantaḥ | su-rātayaḥ | devāḥ | stavante | manuṣāya | sūrayaḥ ||10.65.4||
mitrāya | śikṣa | varuṇāya | dāśuṣe | yā | sam-rājā | manasā | na | pra-yucchataḥ |
yayoḥ | dhāma | dharmaṇā | rocate | bṛhat | yayoḥ | ubhe iti | rodasī iti | nādhasī iti | vṛtau ||10.65.5||
yā | gauḥ | vartanim | pari-eti | niḥ-kṛtam | payaḥ | duhānā | vrata-nīḥ | avārataḥ |
sā | pra-bruvāṇā | varuṇāya | dāśuṣe | devebhyaḥ | dāśat | haviṣā | vivasvate ||10.65.6||
divakṣasaḥ | agni-jihvāḥ | ṛta-vṛdhaḥ | ṛtasya | yonim | vi-mṛśantaḥ | āsate |
dyām | skabhitvī | apaḥ | ā | cakruḥ | ojasā | yajñam | janitvī | tanvi | ni | mamṛjuḥ ||10.65.7||
pari-kṣitā | pitarā | pūrvajāvarī iti pūrva-jāvarī | ṛtasya | yonā | kṣayataḥ | sam-okasā |
dyāvāpṛthivī iti | varuṇāya | savrate iti sa-vrate | ghṛta-vat | payaḥ | mahiṣāya | pinvataḥ ||10.65.8||
parjanyāvātā | vṛṣabhā | purīṣiṇā | indravāyū iti | varuṇaḥ | mitraḥ | aryamā |
devān | ādityān | aditim | havāmahe | ye | pārthivāsaḥ | divyāsaḥ | ap-su | ye ||10.65.9||
tvaṣṭāram | vāyum | ṛbhavaḥ | yaḥ | ohate | daivyā | hotārau | uṣasam | svastaye |
bṛhaspatim | vṛtra-khādam | su-medhasam | indriyam | somam | dhana-sāḥ | ūm̐ iti | īmahe ||10.65.10||
brahma | gām | aśvam | janayantaḥ | oṣadhīḥ | vanaspatīn | pṛthivīm | parvatān | apaḥ |
sūryam | divi | rohayantaḥ | su-dānavaḥ | āryā | vratā | vi-sṛjantaḥ | adhi | kṣami ||10.65.11||
bhujyum | aṁhasaḥ | pipṛthaḥ | niḥ | aśvinā | śyāvam | putram | vadhri-matyāḥ | ajinvatam |
kama-dyuvam | vi-madāya | ūhathuḥ | yuvam | viṣṇāpvam | viśvakāya | ava | sṛjathaḥ ||10.65.12||
pāvīravī | tanyatuḥ | eka-pāt | ajaḥ | divaḥ | dhartā | sindhuḥ | āpaḥ | samudriyaḥ |
viśve | devāsaḥ | śṛṇavan | vacāṁsi | me | sarasvatī | saha | dhībhiḥ | puram-dhyā ||10.65.13||
viśve | devāḥ | saha | dhībhiḥ | puram-dhyā | manoḥ | yajatrāḥ | amṛtāḥ | ṛta-jñāḥ |
rāti-sācaḥ | abhi-sācaḥ | svaḥ-vidaḥ | svaḥ | giraḥ | brahma | su-uktam | juṣerata ||10.65.14||
devān | vasiṣṭhaḥ | amṛtān | vavande | ye | viśvā | bhuvanā | abhi | pra-tasthuḥ |
te | naḥ | rāsantām | uru-gāyam | adya | yūyam | pāta | svasti-bhiḥ | sadā | naḥ ||10.65.15||
devān | huve | bṛhat-śravasaḥ | svastaye | jyotiḥ-kṛtaḥ | adhvarasya | pra-cetasaḥ |
ye | vavṛdhuḥ | pra-taram | viśva-vedasaḥ | indra-jyeṣṭhāsaḥ | amṛtāḥ | ṛta-vṛdhaḥ ||10.66.1||
indra-prasūtāḥ | varuṇa-praśiṣṭāḥ | ye | sūryasya | jyotiṣaḥ | bhāgam | ānaśuḥ |
marut-gaṇe | vṛjane | manma | dhīmahi | māghone | yajñam | janayanta | sūrayaḥ ||10.66.2||
indraḥ | vasu-bhiḥ | pari | pātu | naḥ | gayam | ādityaiḥ | naḥ | aditiḥ | śarma | yacchatu |
rudraḥ | rudrebhiḥ | devaḥ | mṛḻayāti | naḥ | tvaṣṭā | naḥ | gnābhiḥ | suvitāya | jinvatu ||10.66.3||
aditiḥ | dyāvāpṛthivī iti | ṛtam | mahat | indrāviṣṇū iti | marutaḥ | svaḥ | bṛhat |
devān | ādityān | avase | havāmahe | vasūn | rudrān | savitāram | su-daṁsasam ||10.66.4||
sarasvān | dhībhiḥ | varuṇaḥ | dhṛta-vrataḥ | pūṣā | viṣṇuḥ | mahimā | vāyuḥ | aśvinā |
brahma-kṛtaḥ | amṛtāḥ | viśva-vedasaḥ | śarma | naḥ | yaṁsan | tri-varūtham | aṁhasaḥ ||10.66.5||
vṛṣā | yajñaḥ | vṛṣaṇaḥ | santu | yajñiyāḥ | vṛṣaṇaḥ | devāḥ | vṛṣaṇaḥ | haviḥ-kṛtaḥ |
vṛṣaṇā | dyāvāpṛthivī iti | ṛtavarī ityṛta-varī | vṛṣā | parjanyaḥ | vṛṣaṇaḥ | vṛṣa-stubhaḥ ||10.66.6||
agnīṣomā | vṛṣaṇā | vāja-sātaye | puru-praśastā | vṛṣaṇau | upa | bruve |
yau | ījire | vṛṣaṇaḥ | deva-yajyayā | tā | naḥ | śarma | tri-varūtham | vi | yāṁsataḥ ||10.66.7||
dhṛta-vratāḥ | kṣatriyāḥ | yajñaniḥ-kṛtaḥ | bṛhat-divāḥ | adhvarāṇām | abhi-śriyaḥ |
agni-hotāraḥ | ṛta-sāpaḥ | adruhaḥ | apaḥ | asṛjan | anu | vṛtra-tūrye ||10.66.8||
dyāvāpṛthivī iti | janayan | abhi | vratā | āpaḥ | oṣadhīḥ | vanināni | yajñiyā |
antarikṣam | svaḥ | ā | papruḥ | ūtaye | vaśam | devāsaḥ | tanvi | ni | mamṛjuḥ ||10.66.9||
dhartāraḥ | divaḥ | ṛbhavaḥ | su-hastāḥ | vātāparjanyā | mahiṣasya | tanyatoḥ |
āpaḥ | oṣadhīḥ | pra | tirantu | naḥ | giraḥ | bhagaḥ | rātiḥ | vājinaḥ | yantu | me | havam ||10.66.10||
samudraḥ | sindhuḥ | rajaḥ | antarikṣam | ajaḥ | eka-pāt | tanayitnuḥ | arṇavaḥ |
ahiḥ | budhnyaḥ | śṛṇavat | vacāṁsi | me | viśve | devāsaḥ | uta | sūrayaḥ | mama ||10.66.11||
syāma | vaḥ | manavaḥ | deva-vītaye | prāñcam | naḥ | yajñam | pra | nayata | sādhu-yā |
ādityāḥ | rudrāḥ | vasavaḥ | su-dānavaḥ | imā | brahma | śasyamānāni | jinvata ||10.66.12||
daivyā | hotārā | prathamā | puraḥ-hitā | ṛtasya | panthām | anu | emi | sādhu-yā |
kṣetrasya | patim | prati-veśam | īmahe | viśvān | devān | amṛtān | apra-yucchataḥ ||10.66.13||
vasiṣṭhāsaḥ | pitṛ-vat | vācam | akrata | devān | īḻānāḥ | ṛṣi-vat | svastaye |
prītāḥ-iva | jñātayaḥ | kāmam | ā-itya | asme iti | devāsaḥ | ava | dhūnuta | vasu ||10.66.14||
devān | vasiṣṭhaḥ | amṛtān | vavande | ye | viśvā | bhuvanā | abhi | pra-tasthuḥ |
te | naḥ | rāsantām | uru-gāyam | adya | yūyam | pāta | svasti-bhiḥ | sadā | naḥ ||10.66.15||
imām | dhiyam | sapta-śīrṣṇīm | pitā | naḥ | ṛta-prajātām | bṛhatīm | avindat |
turīyam | svit | janayat | viśva-janyaḥ | ayāsyaḥ | uktham | indrāya | śaṁsan ||10.67.1||
ṛtam | śaṁsantaḥ | ṛju | dīdhyānāḥ | divaḥ | putrāsaḥ | asurasya | vīrāḥ |
vipram | padam | aṅgirasaḥ | dadhānāḥ | yajñasya | dhāma | prathamam | mananta ||10.67.2||
haṁsaiḥ-iva | sakhi-bhiḥ | vāvadat-bhiḥ | aśman-mayāni | nahanā | vi-asyan |
bṛhaspatiḥ | abhi-kanikradat | gāḥ | uta | pra | astaut | ut | ca | vidvān | agāyat ||10.67.3||
avaḥ | dvābhyām | paraḥ | ekayā | gāḥ | guhā | tiṣṭhantīḥ | anṛtasya | setau |
bṛhaspatiḥ | tamasi | jyotiḥ | icchan | ut | usrāḥ | ā | akaḥ | vi | hi | tiśraḥ | āvarityāvaḥ ||10.67.4||
vi-bhidya | puram | śayathā | īm | apācīm | niḥ | trīṇi | sākam | uda-dheḥ | akṛntat |
bṛhaspatiḥ | uṣasam | sūryam | gām | arkam | viveda | stanayan-iva | dyauḥ ||10.67.5||
indraḥ | valam | rakṣitāram | dughānām | kareṇa-iva | vi | cakarta | raveṇa |
svedāñji-bhiḥ | ā-śiram | icchamānaḥ | arodayat | paṇim | ā | gāḥ | amuṣṇāt ||10.67.6||
saḥ | īm | satyebhiḥ | sakhi-bhiḥ | śucat-bhiḥ | go-dhāyasam | vi | dhana-saiḥ | adardarityadardaḥ |
brahmaṇaḥ | patiḥ | vṛṣa-bhiḥ | varāhaiḥ | gharma-svedebhiḥ | draviṇam | vi | ānaṭ ||10.67.7||
te | satyena | manasā | go-patim | gāḥ | iyānāsaḥ | iṣaṇayanta | dhībhiḥ |
bṛhaspatiḥ | mithaḥ-avadyapebhiḥ | ut | usriyāḥ | asṛjata | svayuk-bhiḥ ||10.67.8||
tam | vardhayantaḥ | mati-bhiḥ | śivābhiḥ | siṁham-iva | nānadatam | sadha-sthe |
bṛhaspatim | vṛṣaṇam | śūra-sātau | bhare-bhare | anu | madema | jiṣṇum ||10.67.9||
yadā | vājam | asanat | viśva-rūpam | ā | dyām | arukṣat | ut-tarāṇi | sadma |
bṛhaspatim | vṛṣaṇam | vardhayantaḥ | nānā | santaḥ | bibhrataḥ | jyotiḥ | āsā ||10.67.10||
satyām | ā-śiṣam | kṛṇuta | vayaḥ-dhai | kīrim | cit | hi | avatha | svebhiḥ | evaiḥ |
paścā | mṛdhaḥ | apa | bhavantu | viśvāḥ | tat | rodasī iti | śṛṇutam | viśvaminve iti viśvam-inve ||10.67.11||
indraḥ | mahnā | mahataḥ | arṇavasya | vi | mūrdhānam | abhinat | arbudasya |
ahan | ahim | ariṇāt | sapta | sindhūn | devaiḥ | dyāvāpṛthivī iti | pra | avatam | naḥ ||10.67.12||
uda-prutaḥ | na | vayaḥ | rakṣamāṇāḥ | vāvadataḥ | abhriyasya-iva | ghoṣāḥ |
giri-bhrajaḥ | na | ūrmayaḥ | madantaḥ | bṛhaspatim | abhi | arkāḥ | anāvan ||10.68.1||
sam | gobhiḥ | āṅgirasaḥ | nakṣamāṇaḥ | bhagaḥ-iva | it | aryamaṇam | nināya |
jane | mitraḥ | na | daṁpatī iti dam-patī | anakti | bṛhaspate | vājaya | āśūn-iva | ājau ||10.68.2||
sādhu-aryāḥ | atithinīḥ | iṣirāḥ | spārhāḥ | su-varṇāḥ | anavadya-rūpāḥ |
bṛhaspatiḥ | parvatebhyaḥ | vi-tūrya | niḥ | gāḥ | ūpe | yavam-iva | sthivi-bhyaḥ ||10.68.3||
ā-pruṣāyan | madhunā | ṛtasya | yonim | ava-kṣipan | arkaḥ | ulkām-iva | dyoḥ |
bṛhaspatiḥ | uddharan | aśmanaḥ | gāḥ | bhūmyāḥ | udnā-iva | vi | tvacam | bibheda ||10.68.4||
apa | jyotiṣā | tamaḥ | antarikṣāt | udnaḥ | śīpālam-iva | vātaḥ | ājat |
bṛhaspatiḥ | anu-mṛśya | valasya | abhram-iva | vātaḥ | ā | cakre | ā | gāḥ ||10.68.5||
yadā | valasya | pīyataḥ | jasum | bhet | bṛhaspatiḥ | agnitapaḥ-bhiḥ | arkaiḥ |
dat-bhiḥ | na | jihvā | pari-viṣṭam | ādat | āviḥ | ni-dhīn | akṛṇot | usriyāṇām ||10.68.6||
bṛhaspatiḥ | amata | hi | tyat | āsām | nāma | svarīṇām | sadane | guhā | yat |
āṇḍā-iva | bhittvā | śakunasya | garbham | ut | usriyāḥ | parvatasya | tmanā | ājat ||10.68.7||
aśnā | api-naddham | madhu | pari | apaśyat | matsyam | na | dīne | udani | kṣiyantam |
niḥ | tat | jabhāra | camasam | na | vṛkṣāt | bṛhaspatiḥ | vi-raveṇa | vi-kṛtya ||10.68.8||
saḥ | uṣām | avindat | saḥ | svariti svaḥ | saḥ | agnim | saḥ | arkeṇa | vi | babādhe | tamāṁsi |
bṛhaspatiḥ | go-vapuṣaḥ | valasya | niḥ | majjānam | na | parvaṇaḥ | jabhāra ||10.68.9||
himā-iva | parṇā | muṣitā | vanāni | bṛhaspatinā | akṛpayat | valaḥ | gāḥ |
ananu-kṛtyam | apunariti | cakāra | yāt | sūryāmāsā | mithaḥ | ut-carātaḥ ||10.68.10||
abhi | śyāvam | na | kṛśanebhiḥ | aśvam | nakṣatrebhiḥ | pitaraḥ | dyām | apiṁśan |
rātryām | tamaḥ | adadhuḥ | jyotiḥ | ahan | bṛhaspatiḥ | bhinat | adrim | vidat | gāḥ ||10.68.11||
idam | akarma | namaḥ | abhriyāya | yaḥ | pūrvīḥ | anu | ā-nonavīti |
bṛhaspatiḥ | saḥ | hi | gobhiḥ | saḥ | aśvaiḥ | saḥ | vīrebhiḥ | saḥ | nṛ-bhiḥ | naḥ | vayaḥ | dhāt ||10.68.12||
bhadrāḥ | agneḥ | vadhri-aśvasya | sam-dṛśaḥ | vāmī | pra-nītiḥ | su-raṇāḥ | upa-itayaḥ |
yat | īm | su-mitrāḥ | viśaḥ | agre | indhate | ghṛtena | ā-hutaḥ | jarate | davidyutat ||10.69.1||
ghṛtam | agneḥ | vadhri-aśvasya | vardhanam | ghṛtam | annam | ghṛtam | ūm̐ iti | asya | medanam |
ghṛtena | ā-hutaḥ | urviyā | vi | paprathe | sūryaḥ-iva | rocate | sarpiḥ-āsutiḥ ||10.69.2||
yat | te | manuḥ | yat | anīkam | su-mitraḥ | sam-īdhe | agne | tat | idam | navīyaḥ |
saḥ | revat | śoca | saḥ | giraḥ | juṣasva | saḥ | vājam | darṣi | saḥ | iha | śravaḥ | dhāḥ ||10.69.3||
yam | tvā | pūrvam | īḻitaḥ | vadhri-aśvaḥ | sam-īdhe | agne | saḥ | idam | juṣasva |
saḥ | naḥ | sti-pāḥ | uta | bhava | tanū-pāḥ | dātram | rakṣasva | yat | idam | te | asme iti ||10.69.4||
bhava | dyumnī | vādhri-aśva | uta | gopāḥ | mā | tvā | tārīt | abhi-mātiḥ | janānām |
śūraḥ-iva | ghṛṣṇuḥ | cyavanaḥ | su-mitraḥ | pra | nu | vocam | vādhri-aśvasya | nāma ||10.69.5||
sam | ajryā | parvatyā | vasūni | dāsā | vṛtrāṇi | āryā | jigetha |
śūraḥ-iva | ghṛṣṇuḥ | cyavanaḥ | janānām | tvam | agne | pṛtanā-yūn | abhi | syāḥ ||10.69.6||
dīrgha-tantuḥ | bṛhat-ukṣā | ayam | agniḥ | sahasra-starīḥ | śata-nīthaḥ | ṛbhvā |
dyu-mān | dyumat-su | nṛ-bhiḥ | mṛjyamānaḥ | su-mitreṣu | dīdayaḥ | devayat-su ||10.69.7||
tve iti | dhenuḥ | su-dughā | jāta-vedaḥ | asaścatā-iva | samanā | sabaḥ-dhuk |
tvam | nṛ-bhiḥ | dakṣiṇāvat-bhiḥ | agne | su-mitrebhiḥ | idhyase | devayat-bhiḥ ||10.69.8||
devāḥ | cit | te | amṛtāḥ | jāta-vedaḥ | mahimānam | vādhri-aśva | pra | vocan |
yat | sam-pṛccham | mānuṣīḥ | viśaḥ | āyan | tvam | nṛ-bhiḥ | ajayaḥ | tvā-vṛdhebhiḥ ||10.69.9||
pitā-iva | putram | abibhaḥ | upa-sthe | tvām | agne | vadhri-aśvaḥ | saparyan |
juṣāṇaḥ | asya | sam-idham | yaviṣṭha | uta | pūrvān | avanoḥ | vrādhataḥ | cit ||10.69.10||
śaśvat | agniḥ | vadhri-aśvasya | śatrūn | nṛ-bhiḥ | jigāya | sutasomavat-bhiḥ |
samanam | cit | adahaḥ | citrabhāno iti citra-bhāno | ava | vrādhantam | abhinat | vṛdhaḥ | cit ||10.69.11||
ayam | agniḥ | vadhri-aśvasya | vṛtra-hā | sanakāt | pra-iddhaḥ | namasā | upa-vākyaḥ |
saḥ | naḥ | ajāmīn | uta | vā | vi-jāmīn | abhi | tiṣṭha | śardhataḥ | vādhri-aśva ||10.69.12||
imām | me | agne | sam-idham | juṣasva | iḻaḥ | pade | prati | harya | ghṛtācīm |
varṣman | pṛthivyāḥ | sudina-tve | ahnām | ūrdhvaḥ | bhava | sukrato iti su-krato | deva-yajyā ||10.70.1||
ā | devānām | agra-yāvā | iha | yātu | narāśaṁsaḥ | viśva-rūpebhiḥ | aśvaiḥ |
ṛtasya | pathā | namasā | miyedhaḥ | devebhyaḥ | deva-tamaḥ | susūdat ||10.70.2||
śaśvat-tamam | īḻate | dūtyāya | haviṣmantaḥ | manuṣyāsaḥ | agnim |
vahiṣṭhaiḥ | aśvaiḥ | su-vṛtā | rathena | ā | devān | vakṣi | ni | sada | iha | hotā ||10.70.3||
vi | prathatām | deva-juṣṭam | tiraścā | dīrgham | drāghmā | surabhi | bhūtu | asme iti |
aheḻatā | manasā | deva | barhiḥ | indra-jyeṣṭhān | uśataḥ | yakṣi | devān ||10.70.4||
divaḥ | vā | sānu | spṛśata | varīyaḥ | pṛthivyā | vā | mātrayā | vi | śrayadhvam |
uśatīḥ | dvāraḥ | mahinā | mahat-bhiḥ | devam | ratham | ratha-yuḥ | dhārayadhvam ||10.70.5||
devī iti | divaḥ | duhitarā | suśilpe iti su-śilpe | uṣasānaktā | sadatām | ni | yonau |
ā | vām | devāsaḥ | uśatī iti | uśantaḥ | urau | sīdantu | subhage iti su-bhage | upa-sthe ||10.70.6||
ūrdhvaḥ | grāvā | bṛhat | agniḥ | sam-iddhaḥ | priyā | dhāmāni | aditeḥ | upa-sthe |
puraḥ-hitau | ṛtvijā | yajñe | asmin | viduḥ-tarā | draviṇam | ā | yajethām ||10.70.7||
tisraḥ | devīḥ | barhiḥ | idam | varīyaḥ | ā | sīdata | cakṛma | vaḥ | syonam |
manuṣvat | yajñam | su-dhitā | havīṁṣi | iḻā | devī | ghṛta-padī | juṣanta ||10.70.8||
deva | tvaṣṭaḥ | yat | ha | cāru-tvam | ānaṭ | yat | aṅgirasām | abhavaḥ | sacā-bhūḥ |
saḥ | devānām | pāthaḥ | upa | pra | vidvān | uśan | yakṣi | draviṇaḥ-daḥ | su-ratnaḥ ||10.70.9||
vanaspate | raśanayā | ni-yūya | devānām | pāthaḥ | upa | vakṣi | vidvān |
svadāti | devaḥ | kṛṇavat | havīṁṣi | avatām | dyāvāpṛthivī iti | havam | me ||10.70.10||
ā | agne | vaha | varuṇam | iṣṭaye | naḥ | indram | divaḥ | marutaḥ | antarikṣāt |
sīdantu | barhiḥ | viśve | ā | yajatrāḥ | svāhā | devāḥ | amṛtāḥ | mādayantām ||10.70.11||
bṛhaspate | prathamam | vācaḥ | agram | yat | pra | airata | nāma-dheyam | dadhānāḥ |
yat | eṣām | śreṣṭham | yat | aripram | āsīt | preṇā | tat | eṣām | ni-hitam | guhā | āviḥ ||10.71.1||
saktum-iva | titaunā | punantaḥ | yatra | dhīrāḥ | manasā | vācam | akrata |
atra | sakhāyaḥ | sakhyāni | jānate | bhadrā | eṣām | lakṣmīḥ | ni-hitā | adhi | vāci ||10.71.2||
yajñena | vācaḥ | pada-vīyam | āyan | tām | anu | avindan | ṛṣiṣu | pra-viṣṭām |
tām | ā-bhṛtya | vi | adadhuḥ | puru-trā | tām | sapta | rebhāḥ | abhi | sam | navante ||10.71.3||
uta | tvaḥ | paśyan | na | dadarśa | vācam | uta | tvaḥ | śṛṇvan | na | śṛṇoti | enām |
uto iti | tvasmai | tanvam | vi | sasre | jāyā-iva | patye | uśatī | su-vāsāḥ ||10.71.4||
uta | tvam | sakhye | sthira-pītam | āhuḥ | na | enam | hinvanti | api | vājineṣu |
adhenvā | carati | māyayā | eṣaḥ | vācam | śuśru-vān | aphalām | āpuṣpām ||10.71.5||
yaḥ | tityāja | saci-vidam | sakhāyam | na | tasya | vāci | api | bhāgaḥ | asti |
yat | īm | śṛṇoti | alakam | śṛṇoti | nahi | pra-veda | su-kṛtasya | panthām ||10.71.6||
akṣaṇ-vantaḥ | karṇa-vantaḥ | sakhāyaḥ | manaḥ-javeṣu | asamāḥ | babhūvuḥ |
ādaghnāsaḥ | upa-kakṣāsaḥ | ūm̐ iti | tve | hradāḥ-iva | snātvāḥ | ūm̐ iti | tve | dadṛśre ||10.71.7||
hṛdā | taṣṭeṣu | manasaḥ | javeṣu | yat | brāhmaṇāḥ | sam-yajante | sakhāyaḥ |
atra | aha | tvam | vi | jahuḥ | vedyābhiḥ | oha-brahmāṇaḥ | vi | caranti | ūm̐ iti | tve ||10.71.8||
ime | ye | na | arvāk | na | paraḥ | caranti | na | brāhmaṇāsaḥ | na | sute-karāsaḥ |
te | ete | vācam | abhi-padya | pāpayā | sirīḥ | tantram | tanvate | apra-jajñayaḥ ||10.71.9||
sarve | nandanti | yaśasā | ā-gatena | sabhā-sahena | sakhyā | sakhāyaḥ |
kilbiṣa-spṛt | pitu-saniḥ | hi | eṣām | aram | hitaḥ | bhavati | vājināya ||10.71.10||
ṛcām | tvaḥ | poṣam | āste | pupuṣvān | gāyatram | tvaḥ | gāyati | śakvarīṣu |
brahmā | tvaḥ | vadati | jāta-vidyām | yajñasya | mātrām | vi | mimīte | ūm̐ iti | tvaḥ ||10.71.11||
devānām | nu | vayam | jānā | pra | vocāma | vipanyayā |
uktheṣu | śasyamāneṣu | yaḥ | paśyāt | ut-tare | yuge ||10.72.1||
brahmaṇaḥ | patiḥ | etā | sam | karmāraḥ-iva | adhamat |
devānām | pūrvye | yuge | asataḥ | sat | ajāyata ||10.72.2||
devānām | yuge | prathame | asataḥ | sat | ajāyata |
tat | āśāḥ | anu | ajāyanta | tat | uttāna-padaḥ | pari ||10.72.3||
bhūḥ | jajñe | uttāna-padaḥ | bhuvaḥ | āśāḥ | ajāyanta |
aditeḥ | dakṣaḥ | ajāyata | dakṣāt | ūm̐ iti | aditiḥ | pari ||10.72.4||
aditiḥ | hi | ajaniṣṭa | dakṣa | yā | duhitā | tava |
tām | devāḥ | anu | ajāyanta | bhadrāḥ | amṛta-bandhavaḥ ||10.72.5||
yat | devāḥ | adaḥ | salile | su-saṁrabdhāḥ | atiṣṭhata |
atra | vaḥ | nṛtyatām-iva | tīvraḥ | reṇuḥ | apa | āyata ||10.72.6||
yat | devāḥ | yatayaḥ | yathā | bhuvanāni | apinvata |
atra | samudre | ā | gūḻham | ā | sūryam | ajabhartana ||10.72.7||
aṣṭau | putrāsaḥ | aditeḥ | ye | jātāḥ | tanvaḥ | pari |
devān | upa | pra | ait | sapta-bhiḥ | parā | mārtāṇḍam | āsyat ||10.72.8||
sapta-bhiḥ | putraiḥ | aditiḥ | upa | pra | ait | pūrvyam | yugam |
pra-jāyai | mṛtyave | tvat | punaḥ | mārtāṇḍam | ā | abharat ||10.72.9||
janiṣṭhāḥ | ugraḥ | sahase | turāya | mandraḥ | ojiṣṭhaḥ | bahula-abhimānaḥ |
avardhan | indram | marutaḥ | cit | atra | mātā | yat | vīram | dadhanat | dhaniṣṭhā ||10.73.1||
druhaḥ | ni-sattā | pṛśanī | cit | evaiḥ | puru | śaṁsena | vavṛdhuḥ | te | indram |
abhivṛtā-iva | tā | mahā-padena | dhvāntāt | pra-pitvāt | ut | aranta | garbhāḥ ||10.73.2||
ṛṣvā | te | pādā | pra | yat | jigāsi | avardhan | vājāḥ | uta | ye | cit | atra |
tvam | indra | sālāvṛkān | sahasram | āsan | dadhiṣe | aśvinā | ā | vavṛtyāḥ ||10.73.3||
samanā | tūrṇiḥ | upa | yāsi | yajñam | ā | nāsatyā | sakhyāya | vakṣi |
vasāvyām | indra | dhārayaḥ | sahasrā | aśvinā | śūra | dadatuḥ | maghāni ||10.73.4||
mandamānaḥ | ṛtāt | adhi | pra-jāyai | sakhi-bhiḥ | indraḥ | iṣirebhiḥ | artham |
ā | ābhiḥ | hi | māyāḥ | upa | dasyum | ā | agāt | mihaḥ | pra | tamrāḥ | avapat | tamāṁsi ||10.73.5||
sa-nāmānā | cit | dhvasayaḥ | ni | asmai | ava | ahan | indraḥ | uṣasaḥ | yathā | anaḥ |
ṛṣvaiḥ | agacchaḥ | sakhi-bhiḥ | ni-kāmaiḥ | sākam | prati-sthā | hṛdyā | jaghantha ||10.73.6||
tvam | jaghantha | namucim | makhasyum | dāsam | kṛṇvānaḥ | ṛṣaye | vi-māyam |
tvam | cakartha | manave | syonān | pathaḥ | deva-trā | añjasā-iva | yānān ||10.73.7||
tvam | etāni | papriṣe | vi | nāma | īśānaḥ | indra | dadhiṣe | gabhastau |
anu | tvā | devāḥ | śavasā | madanti | upari-budhnān | vaninaḥ | cakartha ||10.73.8||
cakram | yat | asya | ap-su | ā | ni-sattam | uto iti | tat | asmai | madhu | it | cacchadyāt |
pṛthivyām | ati-sitam | yat | ūdhaḥ | payaḥ | goṣu | adadhāḥ | oṣadhīṣu ||10.73.9||
aśvāt | iyāya | iti | yat | vadanti | ojasaḥ | jātam | uta | manye | enam |
manyoḥ | iyāya | harmyeṣu | tasthau | yataḥ | pra-jajñe | indraḥ | asya | veda ||10.73.10||
vayaḥ | su-parṇāḥ | upa | seduḥ | indram | priya-medhāḥ | ṛṣayaḥ | nādhamānāḥ |
apa | dhvāntam | ūrṇuhi | pūrdhi | cakṣuḥ | mumugdhi | asmān | nidhayā-iva | baddhān ||10.73.11||
vasūnām | vā | carkṛṣe | iyakṣan | dhiyā | vā | yajñaiḥ | vā | rodasyoḥ |
arvantaḥ | vā | ye | rayi-mantaḥ | sātau | vanum | vā | ye | su-śruṇam | su-śrutaḥ | dhuriti dhuḥ ||10.74.1||
havaḥ | eṣām | asuraḥ | nakṣata | dyām | śravasyatā | manasā | niṁsata | kṣām |
cakṣāṇāḥ | yatra | suvitāya | devāḥ | dyauḥ | na | vārebhiḥ | kṛṇavanta | svaiḥ ||10.74.2||
iyam | eṣām | amṛtānām | gīḥ | sarva-tātā | ye | kṛpaṇanta | ratnam |
dhiyam | ca | yajñam | ca | sādhantaḥ | te | naḥ | dhāntu | vasavyam | asāmi ||10.74.3||
ā | tat | te | indra | āyavaḥ | pananta | abhi | ye | ūrvam | go-mantam | titṛtsān |
sakṛt-svam | ye | puru-putrām | mahīm | sahasra-dhārām | bṛhatīm | dudhukṣan ||10.74.4||
śacī-vaḥ | indram | avase | kṛṇudhvam | anānatam | damayantam | pṛtanyūn |
ṛbhukṣaṇam | magha-vānam | su-vṛktim | bhartā | yaḥ | vajram | naryam | puru-kṣuḥ ||10.74.5||
yat | vavāna | puru-tamam | purāṣāṭ | ā | vṛtra-hā | indraḥ | nāmāni | aprāḥ |
aceti | pra-sahaḥ | patiḥ | tuviṣmān | yat | īm | uśmasi | kartave | karat | tat ||10.74.6||
pra | su | vaḥ | āpaḥ | mahimānam | ut-tamam | kāruḥ | vocāti | sadane | vivasvataḥ |
pra | sapta-sapta | tredhā | hi | cakramuḥ | pra | sṛtvarīṇām | ati | sindhuḥ | ojasā ||10.75.1||
pra | te | aradat | varuṇaḥ | yātave | pathaḥ | sindho iti | yat | vājān | abhi | adravaḥ | tvam |
bhūmyāḥ | adhi | pra-vatā | yāsi | sānunā | yat | eṣām | agram | jagatām | irajyasi ||10.75.2||
divi | svanaḥ | yatate | bhūmyā | upari | anantam | śuṣmam | ut | iyarti | bhānunā |
abhrāt-iva | pra | stanayanti | vṛṣṭayaḥ | sindhuḥ | yat | eti | vṛṣabhaḥ | na | roruvat ||10.75.3||
abhi | tvā | sindho iti | śiśum | it | na | mātaraḥ | vāśrāḥ | arṣanti | payasā-iva | dhenavaḥ |
rājā-iva | yudhvā | nayasi | tvam | it | sicau | yat | āsām | agram | pra-vatām | inakṣasi ||10.75.4||
imam | me | gaṅge | yamune | sarasvati | śutudri | stomam | sacata | paruṣṇi | ā |
asiknyā | marut-vṛdhe | vitastayā | ārjīkīye | śṛṇuhi | ā | su-somayā ||10.75.5||
tṛṣṭa-amayā | prathamam | yātave | sa-jūḥ | su-sartvā | rasayā | śvetyā | tyā |
tvam | sindho iti | kubhayā | go-matīm | krumum | mehatnvā | sa-ratham | yābhiḥ | īyase ||10.75.6||
ṛjītī | enī | ruśatī | mahi-tvā | pari | jrayāṁsi | bharate | rajāṁsi |
adabdhā | sindhuḥ | apasām | apaḥ-tamā | aśvā | na | citrā | vapuṣī-iva | darśatā ||10.75.7||
su-aśvā | sindhuḥ | su-rathā | su-vāsāḥ | hiraṇyayī | su-kṛtā | vājinī-vatī |
ūrṇā-vatī | yuvatiḥ | sīlamā-vatī | uta | adhi | vaste | su-bhagā | madhu-vṛdham ||10.75.8||
su-kham | ratham | yuyuje | sindhuḥ | aśvinam | tena | vājam | saniṣat | asmin | ājau |
mahān | hi | asya | mahimā | panasyate | adabdhasya | sva-yaśasaḥ | vi-rapśinaḥ ||10.75.9||
ā | vaḥ | ṛñjase | ūrjām | vi-uṣṭiṣu | indram | marutaḥ | rodasī iti | anaktana |
ubhe iti | yathā | naḥ | ahanī iti | sacā-bhuvā | sadaḥ-sadaḥ | varivasyātaḥ | ut-bhidā ||10.76.1||
tat | ūm̐ iti | śreṣṭham | savanam | sunotana | atyaḥ | na | hasta-yataḥ | adriḥ | sotari |
vidat | hi | aryaḥ | abhi-bhūti | pauṁsyam | mahaḥ | rāye | cit | tarute | yat | arvataḥ ||10.76.2||
tat | it | hi | asya | savanam | viveḥ | apaḥ | yathā | purā | manave | gātum | aśret |
go-arṇasi | tvāṣṭre | aśva-nirniji | pra | īm | adhvareṣu | adhvarān | aśiśrayuḥ ||10.76.3||
apa | hata | rakṣasaḥ | bhaṅgura-vataḥ | skabhāyata | niḥ-ṛtim | sedhata | amatim |
ā | naḥ | rayim | sarva-vīram | sunotana | deva-avyam | bharata | ślokam | adrayaḥ ||10.76.4||
divaḥ | cit | ā | vaḥ | amavat-tarebhyaḥ | vi-bhvanā | cit | āśvapaḥ-tarebhyaḥ |
vāyoḥ | cit | ā | somarabhaḥ-tarebhyaḥ | agneḥ | cit | arca | pitukṛt-tarebhyaḥ ||10.76.5||
bhurantu | naḥ | yaśasaḥ | sotu | andhasaḥ | grāvāṇaḥ | vācā | divitā | divitmatā |
naraḥ | yatra | duhate | kāmyam | madhu | ā-ghoṣayantaḥ | abhitaḥ | mithaḥ-turaḥ ||10.76.6||
sunvanti | somam | rathirāsaḥ | adrayaḥ | niḥ | asya | rasam | go-iṣaḥ | duhanti | te |
duhanti | ūdhaḥ | upa-secanāya | kam | naraḥ | havyā | na | marjayante | āsa-bhiḥ ||10.76.7||
ete | naraḥ | su-apasaḥ | abhūtana | ye | indrāya | sunutha | somam | adrayaḥ |
vāmam-vāmam | vaḥ | divyāya | dhāmne | vasu-vasu | vaḥ | pārthivāya | sunvate ||10.76.8||
abhra-pruṣaḥ | na | vācā | pruṣa | vasu | haviṣmantaḥ | na | yajñāḥ | vi-jānuṣaḥ |
su-mārutam | na | brahmāṇam | arhase | gaṇam | astoṣi | eṣām | na | śobhase ||10.77.1||
śriye | maryāsaḥ | añjīn | akṛṇvata | su-mārutam | na | pūrvīḥ | ati | kṣapaḥ |
divaḥ | putrāsaḥ | etāḥ | na | yetire | ādityāsaḥ | te | akrāḥ | na | vavṛdhuḥ ||10.77.2||
pra | ye | divaḥ | pṛthivyāḥ | na | barhaṇā | tmanā | riricre | abhrāt | na | sūryaḥ |
pājasvantaḥ | na | vīrāḥ | panasyavaḥ | riśādasaḥ | na | maryāḥ | abhi-dyavaḥ ||10.77.3||
yuṣmākam | budhne | apām | na | yāmani | vithuryati | na | mahī | śratharyati |
viśva-psuḥ | yajñaḥ | arvāk | ayam | su | vaḥ | prayasvantaḥ | na | satrācaḥ | ā | gata ||10.77.4||
yūyam | dhūḥ-su | pra-yujaḥ | na | raśmi-bhiḥ | jyotiṣmantaḥ | na | bhāsā | vi-uṣṭiṣu |
śyenāsaḥ | na | sva-yaśasaḥ | riśādasaḥ | pravāsaḥ | na | pra-sitāsaḥ | pari-pruṣaḥ ||10.77.5||
pra | yat | vahadhve | marutaḥ | parākāt | yūyam | mahaḥ | sam-varaṇasya | vasvaḥ |
vidānāsaḥ | vasavaḥ | rādhyasya | ārāt | cit | dveṣaḥ | sanutaḥ | yuyota ||10.77.6||
yaḥ | ut-ṛci | yajñe | adhvare-sthāḥ | marut-bhyaḥ | na | mānuṣaḥ | dadāśat |
revat | saḥ | vayaḥ | dadhate | su-vīram | saḥ | devānām | api | go-pīthe | astu ||10.77.7||
te | hi | yajñeṣu | yajñiyāsaḥ | ūmāḥ | ādityena | nāmnā | śam-bhaviṣṭhāḥ |
te | naḥ | avantu | ratha-tūḥ | manīṣām | mahaḥ | ca | yāman | adhvare | cakānāḥ ||10.77.8||
viprāsaḥ | na | manma-bhiḥ | su-ādhyaḥ | deva-avyaḥ | na | yajñaiḥ | su-apnasaḥ |
rājānaḥ | na | citrāḥ | su-saṁdṛśaḥ | kṣitīnām | na | maryāḥ | arepasaḥ ||10.78.1||
agniḥ | na | ye | bhrājasā | rukma-vakṣasaḥ | vātāsaḥ | na | sva-yujaḥ | sadyaḥ-ūtayaḥ |
pra-jñātāraḥ | na | jyeṣṭhāḥ | su-nītayaḥ | su-śarmāṇaḥ | na | somāḥ | ṛtam | yate ||10.78.2||
vātāsaḥ | na | ye | dhunayaḥ | jigatnavaḥ | agnīnām | na | jihvāḥ | vi-rokiṇaḥ |
varmaṇ-vantaḥ | na | yodhāḥ | śimī-vantaḥ | pitṝṇām | na | śaṁsāḥ | su-rātayaḥ ||10.78.3||
rathānām | na | ye | arāḥ | sa-nābhayaḥ | jigīvāṁsaḥ | na | śūrāḥ | abhi-dyavaḥ |
vare-yavaḥ | na | maryāḥ | ghṛta-pruṣaḥ | abhi-svartāraḥ | arkam | na | su-stubhaḥ ||10.78.4||
aśvāsaḥ | na | ye | jyeṣṭhāsaḥ | āśavaḥ | didhiṣavaḥ | na | rathyaḥ | su-dānavaḥ |
āpaḥ | na | nimnaiḥ | uda-bhiḥ | jigatnavaḥ | viśva-rūpāḥ | aṅgirasaḥ | na | sāma-bhiḥ ||10.78.5||
grāvāṇaḥ | na | sūrayaḥ | sindhu-mātaraḥ | ā-dardirāsaḥ | adrayaḥ | na | viśvahā |
śiśūlāḥ | na | krīḻayaḥ | su-mātaraḥ | mahā-grāmaḥ | na | yāman | uta | tviṣā ||10.78.6||
uṣasām | na | ketavaḥ | adhvara-śriyaḥ | śubham-yavaḥ | na | añji-bhiḥ | vi | aśvitan |
sindhavaḥ | na | yayiyaḥ | bhrājat-ṛṣṭayaḥ | parā-vataḥ | na | yojanāni | mamire ||10.78.7||
su-bhāgān | naḥ | devāḥ | kṛṇuta | su-ratnān | asmān | stotṝn | marutaḥ | vavṛdhānāḥ |
adhi | stotrasya | sakhyasya | gāta | sanāt | hi | vaḥ | ratna-dheyāni | santi ||10.78.8||
apaśyam | asya | mahataḥ | mahi-tvam | amartyasya | martyāsu | vikṣu |
nānā | hanū iti | vibhṛte iti vi-bhṛte | sam | bharete iti | asinvatī iti | bapsatī iti | bhūri | attaḥ ||10.79.1||
guhā | śiraḥ | ni-hitam | ṛdhak | akṣī iti | asinvan | atti | jihvayā | vanāni |
atrāṇi | asmai | paṭ-bhiḥ | sam | bharanti | uttāna-hastāḥ | namasā | adhi | vikṣu ||10.79.2||
pra | mātuḥ | pra-taram | guhyam | icchan | kumāraḥ | na | vīrudhaḥ | sarpat | urvīḥ |
sasam | na | pakvam | avidat | śucantam | ririhvāṁsam | ripaḥ | upa-sthe | antariti ||10.79.3||
tat | vām | ṛtam | rodasī iti | pra | bravīmi | jāyamānaḥ | mātarā | garbhaḥ | atti |
na | aham | devasya | martyaḥ | ciketa | agniḥ | aṅga | vi-cetāḥ | saḥ | pra-cetāḥ ||10.79.4||
yaḥ | asmai | annam | tṛṣu | ā-dadhāti | ājyaiḥ | ghṛtaiḥ | juhoti | puṣyati |
tasmai | sahasram | akṣa-bhiḥ | vi | cakṣe | agne | viśvataḥ | pratyaṅ | asi | tvam ||10.79.5||
kim | deveṣu | tyajaḥ | enaḥ | cakartha | agne | pṛcchāmi | nu | tvām | avidvān |
akrīḻan | krīḻan | hariḥ | attave | adan | vi | parva-śaḥ | cakarta | gām-iva | asiḥ ||10.79.6||
viṣūcaḥ | aśvān | yuyuje | vane-jāḥ | ṛjīti-bhiḥ | raśanābhiḥ | gṛbhītān |
cakṣade | mitraḥ | vasu-bhiḥ | su-jātaḥ | sam | ānṛdhe | parva-bhiḥ | vavṛdhānaḥ ||10.79.7||
agniḥ | saptim | vājam-bharam | dadāti | agniḥ | vīram | śrutyam | karmaniḥ-sthām |
agniḥ | rodasī iti | vi | carat | sam-añjan | agniḥ | nārīm | vīra-kukṣim | puram-dhim ||10.80.1||
agneḥ | apnasaḥ | sam-it | astu | bhadrā | agniḥ | mahī iti | rodasī iti | ā | viveśa |
agniḥ | ekam | codayat | samat-su | agniḥ | vṛtrāṇi | dayate | purūṇi ||10.80.2||
agniḥ | ha | tyam | jarataḥ | karṇam | āva | agniḥ | at-bhyaḥ | niḥ | adahat | jarūtham |
agniḥ | atrim | gharme | uruṣyat | antaḥ | agniḥ | nṛ-medham | pra-jayā | asṛjat | sam ||10.80.3||
agniḥ | dāt | draviṇam | vīra-peśāḥ | agniḥ | ṛṣim | yaḥ | sahasrā | sanoti |
agniḥ | divi | havyam | ā | tatāna | agneḥ | dhāmāni | vi-bhṛtā | puru-trā ||10.80.4||
agnim | ukthaiḥ | ṛṣayaḥ | vi | hvayante | agnim | naraḥ | yāmani | bādhitāsaḥ |
agnim | vayaḥ | antarikṣe | patantaḥ | agniḥ | sahasrā | pari | yāti | gonām ||10.80.5||
agnim | viśaḥ | īḻate | mānuṣīḥ | yāḥ | agnim | manuṣaḥ | nahuṣaḥ | vi | jātāḥ |
agniḥ | gāndharvīm | pathyām | ṛtasya | agneḥ | gavyūtiḥ | ghṛte | ā | ni-sattā ||10.80.6||
agnaye | brahma | ṛbhavaḥ | tatakṣuḥ | agnim | mahām | avocāma | su-vṛktim |
agne | pra | ava | jaritāram | yaviṣṭha | agne | mahi | draviṇam | ā | yajasva ||10.80.7||
yaḥ | imā | viśvā | bhuvanāni | juhvat | ṛṣiḥ | hotā | ni | asīdat | pitā | naḥ |
saḥ | ā-śiṣā | draviṇam | icchamānaḥ | prathama-chat | avarān | ā | viveśa ||10.81.1||
kim | svit | āsīt | adhi-sthānam | ā-rambhaṇam | katamat | svit | kathā | āsīt |
yataḥ | bhūmim | janayan | viśva-karmā | vi | dyām | aurṇot | mahinā | viśva-cakṣāḥ ||10.81.2||
viśvataḥ-cakṣuḥ | uta | viśvataḥ-mukhaḥ | viśvataḥ-bāhuḥ | uta | viśvataḥ-pāt |
sam | bāhu-bhyām | dhamati | sam | patatraiḥ | dyāvābhūmī iti | janayan | devaḥ | ekaḥ ||10.81.3||
kim | svit | vanam | kaḥ | ūm̐ iti | saḥ | vṛkṣaḥ | āsa | yataḥ | dyāvāpṛthivī iti | niḥ-tatakṣuḥ |
manīṣiṇaḥ | manasā | pṛcchata | it | ūm̐ iti | tat | yat | adhi-atiṣṭhat | bhuvanāni | dhārayan ||10.81.4||
yā | te | dhāmāni | paramāṇi | yā | avamā | yā | madhyamā | viśva-karman | uta | imā |
śikṣa | sakhi-bhyaḥ | haviṣi | svadhā-vaḥ | svayam | yajasva | tanvam | vṛdhānaḥ ||10.81.5||
viśva-karman | haviṣā | vavṛdhānaḥ | svayam | yajasva | pṛthivīm | uta | dyām |
muhyantu | anye | abhitaḥ | janāsaḥ | iha | asmākam | magha-vā | sūriḥ | astu ||10.81.6||
vācaḥ | patim | viśva-karmāṇam | ūtaye | manaḥ-juvam | vāje | adya | huvema |
saḥ | naḥ | viśvāni | havanāni | joṣat | viśva-śambhūḥ | avase | sādhu-karmā ||10.81.7||
cakṣuṣaḥ | pitā | manasā | hi | dhīraḥ | ghṛtam | ene iti | ajanat | namnamāne iti |
yadā | it | antāḥ | adadṛhanta | pūrve | āt | it | dyāvāpṛthivī iti | aprathetām ||10.82.1||
viśva-karmā | vi-manāḥ | āt | vi-hāyāḥ | dhātā | vi-dhātā | paramā | uta | sam-dṛk |
teṣām | iṣṭāni | sam | iṣā | madanti | yatra | sapta-ṛṣīn | paraḥ | ekam | āhuḥ ||10.82.2||
yaḥ | naḥ | pitā | janitā | yaḥ | vi-dhātā | dhāmāni | veda | bhuvanāni | viśvā |
yaḥ | devānām | nāma-dhāḥ | ekaḥ | eva | tam | sam-praśnam | bhuvanā | yanti | anyā ||10.82.3||
te | ā | ayajanta | draviṇam | sam | asmai | ṛṣayaḥ | pūrve | jaritāraḥ | na | bhūnā |
asūrte | sūrte | rajasi | ni-satte | ye | bhūtāni | sam-akṛṇvan | imāni ||10.82.4||
paraḥ | divā | paraḥ | enā | pṛthivyā | paraḥ | devebhiḥ | asuraiḥ | yat | asti |
kam | svit | garbham | prathamam | dadhre | āpaḥ | yatra | devāḥ | sam-apaśyanta | viśve ||10.82.5||
tam | it | garbham | prathamam | dadhre | āpaḥ | yatra | devāḥ | sam-agacchanta | viśve |
ajasya | nābhau | adhi | ekam | arpitam | yasmin | viśvāni | bhuvanāni | tasthuḥ ||10.82.6||
na | tam | vidātha | yaḥ | imā | jajāna | anyat | yuṣmākam | antaram | babhūva |
nīhāreṇa | prāvṛtāḥ | jalpyā | ca | asu-tṛpaḥ | uktha-śasaḥ | caranti ||10.82.7||
yaḥ | te | manyo iti | avidhat | vajra | sāyaka | sahaḥ | ojaḥ | puṣyati | viśvam | ānuṣak |
sahyāma | dāsam | āryam | tvayā | yujā | sahaḥ-kṛtena | sahasā | sahasvatā ||10.83.1||
manyuḥ | indraḥ | manyuḥ | eva | āsa | devaḥ | manyuḥ | hotā | varuṇaḥ | jāta-vedāḥ |
manyum | viśaḥ | īḻate | mānuṣīḥ | yāḥ | pāhi | naḥ | manyo iti | tapasā | sa-joṣāḥ ||10.83.2||
abhi | ihi | manyo iti | tavasaḥ | tavīyān | tapasā | yujā | vi | jahi | śatrūn |
amitra-hā | vṛtra-hā | dasyu-hā | ca | viśvā | vasūni | ā | bhara | tvam | naḥ ||10.83.3||
tvam | hi | manyo iti | abhibhūti-ojāḥ | svayam-bhūḥ | bhāmaḥ | abhimāti-sahaḥ |
viśva-carṣaṇiḥ | sahuriḥ | sahāvān | asmāsu | ojaḥ | pṛtanāsu | dhehi ||10.83.4||
abhāgaḥ | san | apa | parā-itaḥ | asmi | tava | kratvā | taviṣasya | praceta iti pra-cetaḥ |
tam | tvā | manyo iti | akratuḥ | jihīḻa | aham | svā | tanūḥ | bala-deyāya | mā | ā | ihi ||10.83.5||
ayam | te | asmi | upa | mā | ā | ihi | arvāṅ | pratīcīnaḥ | sahure | viśva-dhāyaḥ |
manyo iti | vajrin | abhi | mām | ā | vavṛtsva | hanāva | dasyūn | uta | bodhi | āpeḥ ||10.83.6||
abhi | pra | ihi | dakṣiṇataḥ | bhava | me | adha | vṛtrāṇi | jaṅghanāva | bhūri |
juhomi | te | dharuṇam | madhvaḥ | agram | ubhau | upa-aṁśu | prathamā | pibāva ||10.83.7||
tvayā | manyo iti | sa-ratham | ā-rujantaḥ | harṣamāṇāsaḥ | dhṛṣitāḥ | marutvaḥ |
tigma-iṣavaḥ | āyudhā | sam-śiśānāḥ | abhi | pra | yantu | naraḥ | agni-rūpāḥ ||10.84.1||
agniḥ-iva | manyo iti | tviṣitaḥ | sahasva | senā-nīḥ | naḥ | sahure | hūtaḥ | edhi |
hatvāya | śatrūn | vi | bhajasva | vedaḥ | ojaḥ | mimānaḥ | vi | mṛdhaḥ | nudasva ||10.84.2||
sahasva | manyo iti | abhi-mātim | asme iti | rujan | mṛṇan | pra-mṛṇan | pra | ihi | śatrūn |
ugram | te | pājaḥ | nanu | ā | rurudhre | vaśī | vaśam | nayase | eka-ja | tvam ||10.84.3||
ekaḥ | bahūnām | asi | manyo iti | īḻitaḥ | viśam-viśam | yudhaye | sam | śiśādhi |
akṛtta-ruk | tvayā | yujā | vayam | dyu-mantam | ghoṣam | vi-jayāya | kṛṇmahe ||10.84.4||
vijeṣa-kṛt | indraḥ-iva | anava-bravaḥ | asmākam | manyo iti | adhi-pāḥ | bhava | iha |
priyam | te | nāma | sahure | gṛṇīmasi | vidma | tam | utsam | yataḥ | ā-babhūtha ||10.84.5||
ā-bhūtyā | saha-jāḥ | vajra | sāyaka | sahaḥ | bibharṣi | abhi-bhūte | ut-taram |
kratvā | naḥ | manyo iti | saha | medī | edhi | mahā-dhanasya | puru-hūta | sam-sṛji ||10.84.6||
sam-sṛṣṭam | dhanam | ubhayam | sam-ākṛtam | asmabhyam | dattām | varuṇaḥ | ca | manyuḥ |
bhiyam | dadhānāḥ | hṛdayeṣu | śatravaḥ | parā-jitāsaḥ | apa | ni | layantām ||10.84.7||
satyena | uttabhitā | bhūmiḥ | sūryeṇa | uttabhitā | dyauḥ |
ṛtena | ādityāḥ | tiṣṭhanti | divi | somaḥ | adhi | śritaḥ ||10.85.1||
somena | ādityāḥ | balinaḥ | somena | pṛthivī | mahī |
atho iti | nakṣatrāṇām | eṣām | upa-sthe | somaḥ | ā-hitaḥ ||10.85.2||
somam | manyate | papi-vān | yat | sam-piṁṣanti | oṣadhim |
somam | yam | brahmāṇaḥ | viduḥ | na | tasya | aśnāti | kaḥ | cana ||10.85.3||
ācchat-vidhānaiḥ | gupitaḥ | bārhataiḥ | soma | rakṣitaḥ |
grāvṇām | it | śṛṇvan | tiṣṭhasi | na | te | aśnāti | pārthivaḥ ||10.85.4||
yat | tvā | deva | pra-pibanti | tataḥ | ā | pyāyase | punariti |
vāyuḥ | somasya | rakṣitā | samānām | māsaḥ | ā-kṛtiḥ ||10.85.5||
raibhī | āsīt | anu-deyī | nārāśaṁsī | ni-ocanī |
sūryāyāḥ | bhadram | it | vāsaḥ | gāthayā | eti | pari-kṛtam ||10.85.6||
cittiḥ | āḥ | upa-barhaṇam | cakṣuḥ | āḥ | abhi-añjanam |
dyauḥ | bhūmiḥ | kośaḥ | āsīt | yat | ayāt | sūryā | patim ||10.85.7||
stomāḥ | āsan | prati-dhayaḥ | kurīram | chandaḥ | opaśaḥ |
sūryāyāḥ | aśvinā | varā | agniḥ | āsīt | puraḥ-gavaḥ ||10.85.8||
somaḥ | vadhū-yuḥ | abhavat | aśvinā | āstām | ubhā | varā |
sūryām | yat | patye | śaṁsantīm | manasā | savitā | adadāt ||10.85.9||
manaḥ | asyāḥ | anaḥ | āsīt | dyauḥ | āsīt | uta | chadiḥ |
śukrau | anaḍvāhau | āstām | yat | ayāt | sūryā | gṛham ||10.85.10||
ṛk-sāmābhyām | abhi-hitau | gāvau | te | sāmanau | itaḥ |
śrotram | te | cakre iti | āstām | divi | panthāḥ | carācaraḥ ||10.85.11||
śucī iti | te | cakre iti | yātyāḥ | vi-ānaḥ | akṣaḥ | ā-hataḥ |
anaḥ | manasmayam | sūryā | ā | arohat | pra-yatī | patim ||10.85.12||
sūryāyāḥ | vahatuḥ | pra | agāt | savitā | yam | ava-asṛjat |
aghāsu | hanyante | gāvaḥ | arjunyoḥ | pari | uhyate ||10.85.13||
yat | aśvinā | pṛcchamānau | ayātam | tri-cakreṇa | vahatum | sūryāyāḥ |
viśve | devāḥ | anu | tat | vām | ajānan | putraḥ | pitarau | avṛṇīta | pūṣā ||10.85.14||
yat | ayātam | śubhaḥ | patī iti | vare-yam | sūryām | upa |
kva | ekam | cakram | vām | āsīt | kva | deṣṭrāya | tasthathuḥ ||10.85.15||
dve iti | te | cakre iti | sūrye | brahmāṇaḥ | ṛtu-thā | viduḥ |
atha | ekam | cakram | yat | guhā | tat | addhātayaḥ | it | viduḥ ||10.85.16||
sūryāyai | devebhyaḥ | mitrāya | varuṇāya | ca |
ye | bhūtasya | pra-cetasaḥ | idam | tebhyaḥ | akaram | namaḥ ||10.85.17||
pūrva-aparam | carataḥ | māyayā | etau | śiśū iti | krīḻantau | pari | yātaḥ | adhvaram |
viśvāni | anyaḥ | bhuvanā | abhi-caṣṭe | ṛtūn | anyaḥ | vi-dadhat | jāyate | punariti ||10.85.18||
navaḥ-navaḥ | bhavati | jāyamānaḥ | ahnām | ketuḥ | uṣasām | eti | agram |
bhāgam | devebhyaḥ | vi | dadhāti | ā-yan | pra | candramāḥ | tirate | dīrgham | āyuḥ ||10.85.19||
su-kiṁśukam | śalmalim | viśva-rūpam | hiraṇya-varṇam | su-vṛtam | su-cakram |
ā | roha | sūrye | amṛtasya | lokam | syonam | patye | vahatum | kṛṇuṣva ||10.85.20||
ut | īrṣva | ataḥ | pati-vatī | hi | eṣā | viśva-vasum | namasā | gīḥ-bhiḥ | īḻe |
anyām | iccha | pitṛ-sadam | vi-aktām | saḥ | te | bhāgaḥ | januṣā | tasya | viddhi ||10.85.21||
ut | īrṣva | ataḥ | viśvavaso iti viśva-vaso | namasā | īḻāmahe | tvā |
anyām | iccha | pra-pharvyam | sam | jāyām | patyā | sṛja ||10.85.22||
anṛkṣarāḥ | ṛjavaḥ | santu | panthāḥ | yebhiḥ | sakhāyaḥ | yanti | naḥ | vare-yam |
sam | aryamā | sam | bhagaḥ | naḥ | ninīyāt | sam | jāḥpatyam | su-yamam | astu | devāḥ ||10.85.23||
pra | tvā | muñcāmi | varuṇasya | pāśāt | yena | tvā | abadhnāt | savitā | su-śevaḥ |
ṛtasya | yonau | su-kṛtasya | loke | ariṣṭām | tvā | saha | patyā | dadhāmi ||10.85.24||
pra | itaḥ | muñcāmi | na | amutaḥ | su-baddhām | amutaḥ | karam |
yathā | iyam | indra | mīḍhvaḥ | su-putrā | su-bhagā | asati ||10.85.25||
pūṣā | tvā | itaḥ | nayatu | hasta-gṛhya | aśvinā | tvā | pra | vahatām | rathena |
gṛhān | gaccha | gṛha-patnī | yathā | asaḥ | vaśinī | tvam | vidatham | ā | vadāsi ||10.85.26||
iha | priyam | pra-jayā | te | sam | ṛdhyatām | asmin | gṛhe | gārha-patyāya | jāgṛhi |
enā | patyā | tanvam | sam | sṛjasva | adha | jivrī iti | vidatham | ā | vadāthaḥ ||10.85.27||
nīla-lohitam | bhavati | kṛtyā | āsaktiḥ | vi | ajyate |
edhante | asyāḥ | jñātayaḥ | patiḥ | bandheṣu | badhyate ||10.85.28||
parā | dehi | śāmulyam | brahma-bhyaḥ | vi | bhaja | vasu |
kṛtyā | eṣā | pat-vatī | bhūtvī | ā | jāyā | viśate | patim ||10.85.29||
aśrīrā | tanūḥ | bhavati | ruśatī | pāpayā | amuyā |
patiḥ | yat | vadhvaḥ | vāsasā | svam | aṅgam | abhi-dhitsate ||10.85.30||
ye | vadhvaḥ | candram | vahatum | yakṣmāḥ | yanti | janāt | anu |
punariti | tān | yajñiyāḥ | devāḥ | nayantu | yataḥ | ā-gatāḥ ||10.85.31||
mā | vidan | pari-panthinaḥ | ye | ā-sīdanti | daṁpatī iti dam-patī |
su-gebhiḥ | duḥ-gam | ati | itām | apa | drāntu | arātayaḥ ||10.85.32||
su-maṅgalīḥ | iyam | vadhūḥ | imām | sam-eta | paśyata |
saubhāgyam | asyai | dattvāya | atha | astam | vi | parā | itana ||10.85.33||
tṛṣṭam | etat | kaṭukam | etat | apāṣṭha-vat | viṣa-vat | na | etat | attave |
sūryām | yaḥ | brahmā | vidyāt | saḥ | it | vādhū-yam | arhati ||10.85.34||
ā-śasanam | vi-śasanam | atho iti | adhi-vikartanam |
sūryāyāḥ | paśya | rūpāṇi | tāni | brahmā | tu | śundhati ||10.85.35||
gṛbhṇāmi | te | saubhaga-tvāya | hastam | mayā | patyā | jarat-aṣṭiḥ | yathā | asaḥ |
bhagaḥ | aryamā | savitā | puram-dhiḥ | mahyam | tvā | aduḥ | gārha-patyāya | devāḥ ||10.85.36||
tām | pūṣan | śiva-tamām | ā | īrayasva | yasyām | bījam | manuṣyāḥ | vapanti |
yā | naḥ | ūrū iti | uśatī | vi-śrayāte | yasyām | uśantaḥ | pra-harāma | śepam ||10.85.37||
tubhyam | agre | pari | avahan | sūryām | vahatunā | saha |
punariti | pati-bhyaḥ | jāyām | dāḥ | agne | pra-jayā | saha ||10.85.38||
punariti | patnīm | agniḥ | adāt | āyuṣā | saha | varcasā |
dīrgha-āyuḥ | asyāḥ | yaḥ | patiḥ | jīvāti | śaradaḥ | śatam ||10.85.39||
somaḥ | prathamaḥ | vivide | gandharvaḥ | vivide | ut-taraḥ |
tṛtīyaḥ | agniḥ | te | patiḥ | turīyaḥ | te | manuṣya-jāḥ ||10.85.40||
somaḥ | dadat | gandharvāya | gandharvaḥ | dadat | agnaye |
rayim | ca | putrān | ca | adāt | agniḥ | mahyam | atho iti | imām ||10.85.41||
iha | eva | stam | mā | vi | yauṣṭam | viśvam | āyuḥ | vi | aśnutam |
krīḻantau | putraiḥ | naptṛ-bhiḥ | modamānau | sve | gṛhe ||10.85.42||
ā | naḥ | pra-jām | janayatu | prajā-patiḥ | ā-jarasāya | sam | anaktu | aryamā |
aduḥ-maṅgalīḥ | pati-lokam | ā | viśa | śam | naḥ | bhava | dvi-pade | śam | catuḥ-pade ||10.85.43||
aghora-cakṣuḥ | apati-ghnī | edhi | śivā | paśu-bhyaḥ | su-manāḥ | su-varcāḥ |
vīra-sūḥ | deva-kāmā | syonā | śam | naḥ | bhava | dvi-pade | śam | catuḥ-pade ||10.85.44||
imām | tvam | indra | mīḍhvaḥ | su-putrām | su-bhagām | kṛṇu |
daśa | asyām | putrān | ā | dhehi | patim | ekādaśam | kṛdhi ||10.85.45||
sam-rājñī | śvaśure | bhava | sam-rājñī | śvaśrvām | bhava |
nanāndari | sam-rājñī | bhava | sam-rājñī | adhi | devṛṣu ||10.85.46||
sam | añjantu | viśve | devāḥ | sam | āpaḥ | hṛdayāni | nau |
sam | mātariśvā | sam | dhātā | sam | ūm̐ iti | deṣṭrī | dadhātu | nau ||10.85.47||
vi | hi | sotoḥ | asṛkṣata | na | indram | devam | amaṁsata |
yatra | amadat | vṛṣākapiḥ | aryaḥ | puṣṭeṣu | mat-sakhā | viśvasmāt | indraḥ | ut-taraḥ ||10.86.1||
parā | hi | indra | dhāvasi | vṛṣākapeḥ | ati | vyathiḥ |
no iti | aha | pra | vindasi | anyatra | soma-pītaye | viśvasmāt | indraḥ | ut-taraḥ ||10.86.2||
kim | ayam | tvām | vṛṣākapiḥ | cakāra | haritaḥ | mṛgaḥ |
yasmai | irasyasi | it | ūm̐ iti | nu | aryaḥ | vā | puṣṭi-mat | vasu | viśvasmāt | indraḥ | ut-taraḥ ||10.86.3||
yam | imam | tvam | vṛṣākapim | priyam | indra | abhi-rakṣasi |
śvā | nu | asya | jambhiṣat | api | karṇe | varāha-yuḥ | viśvasmāt | indraḥ | ut-taraḥ ||10.86.4||
priyā | taṣṭāni | me | kapiḥ | vi-aktā | vi | adūduṣat |
śiraḥ | nu | asya | rāviṣam | na | su-gam | duḥ-kṛte | bhuvam | viśvasmāt | indraḥ | ut-taraḥ ||10.86.5||
na | mat | strī | subhasat-tarā | na | suyāśu-tarā | bhuvat |
na | mat | prati-cyavīyasī | na | sakthi | ut-yamīyasī | viśvasmāt | indraḥ | ut-taraḥ ||10.86.6||
uve | amba | sulābhike | yathā-iva | aṅga | bhaviṣyati |
bhasat | me | amba | sakthi | me | śiraḥ | me | vi-iva | hṛṣyati | viśvasmāt | indraḥ | ut-taraḥ ||10.86.7||
kim | subāho iti su-bāho | su-aṅgure | pṛthusto iti pṛthu-sto | pṛthu-jaghane |
kim | śūra-patni | naḥ | tvam | abhi | amīṣi | vṛṣākapim | viśvasmāt | indraḥ | ut-taraḥ ||10.86.8||
avīrām-iva | mām | ayam | śarāruḥ | abhi | manyate |
uta | aham | asmi | vīriṇī | indra-patnī | marut-sakhā | viśvasmāt | indraḥ | ut-taraḥ ||10.86.9||
sam-hotram | sma | purā | nārī | samanam | vā | ava | gacchati |
vedhāḥ | ṛtasya | vīriṇī | indra-patnī | mahīyate | viśvasmāt | indraḥ | ut-taraḥ ||10.86.10||
indrāṇīm | āsu | nāriṣu | su-bhagām | aham | aśravam |
nahi | asyāḥ | aparam | cana | jarasā | marate | patiḥ | viśvasmāt | indraḥ | ut-taraḥ ||10.86.11||
na | aham | indrāṇi | raraṇa | sakhyuḥ | vṛṣākapeḥ | ṛte |
yasya | idam | apyam | haviḥ | priyam | deveṣu | gacchati | viśvasmāt | indraḥ | ut-taraḥ ||10.86.12||
vṛṣākapāyi | revati | su-putre | āt | ūm̐ iti | su-snuṣe |
ghasat | te | indraḥ | ukṣaṇaḥ | priyam | kācit-karam | haviḥ | viśvasmāt | indraḥ | ut-taraḥ ||10.86.13||
ukṣṇaḥ | hi | me | pañca-daśa | sākam | pacanti | viṁśatim |
uta | aham | admi | pīvaḥ | it | ubhā | kukṣī iti | pṛṇanti | me | viśvasmāt | indraḥ | ut-taraḥ ||10.86.14||
vṛṣabhaḥ | na | tigma-śṛṅgaḥ | antaḥ | yūtheṣu | roruvat |
manthaḥ | te | indra | śam | hṛde | yam | te | sunoti | bhāvayuḥ | viśvasmāt | indraḥ | ut-taraḥ ||10.86.15||
na | saḥ | īśe | yasya | rambate | antarā | sakthyā | kapṛt |
saḥ | it | īśe | yasya | romaśam | ni-seduṣaḥ | vi-jṛmbhate | viśvasmāt | indraḥ | ut-taraḥ ||10.86.16||
na | saḥ | īśe | yasya | romaśam | ni-seduṣaḥ | vi-jṛmbhate |
saḥ | it | īśe | yasya | rambate | antarā | sakthyā | kapṛt | viśvasmāt | indraḥ | ut-taraḥ ||10.86.17||
ayam | indra | vṛṣākapiḥ | parasvantam | hatam | vidat |
asim | sūnām | navam | carum | āt | edhasya | anaḥ | ā-citam | viśvasmāt | indraḥ | ut-taraḥ ||10.86.18||
ayam | emi | vi-cākaśat | vi-cinvan | dāsam | āryam |
pibāmi | pāka-sutvanaḥ | abhi | dhīram | acākaśam | viśvasmāt | indraḥ | ut-taraḥ ||10.86.19||
dhanva | ca | yat | kṛntatram | ca | kati | svit | tā | vi | yojanā |
nedīyasaḥ | vṛṣākape | astam | ā | ihi | gṛhān | upa | viśvasmāt | indraḥ | ut-taraḥ ||10.86.20||
punaḥ | ā | ihi | vṛṣākape | suvitā | kalpayāvahai |
yaḥ | eṣaḥ | svapna-naṁśanaḥ | astam | eṣi | pathā | punaḥ | viśvasmāt | indraḥ | ut-taraḥ ||10.86.21||
yat | udañcaḥ | vṛṣākape | gṛham | indra | ajagantana |
kva | syaḥ | pulvaghaḥ | mṛgaḥ | kam | agan | jana-yopanaḥ | viśvasmāt | indraḥ | ut-taraḥ ||10.86.22||
paśuḥ | ha | nāma | mānavī | sākam | sasūva | viṁśatim |
bhadram | bhala | tyasyai | abhūt | yasyāḥ | udaram | āmayat | viśvasmāt | indraḥ | ut-taraḥ ||10.86.23||
rakṣaḥ-hanam | vājinam | ā | jigharmi | mitram | prathiṣṭham | upa | yāmi | śarma |
śiśānaḥ | agniḥ | kratu-bhiḥ | sam-iddhaḥ | saḥ | naḥ | divā | saḥ | riṣaḥ | pātu | naktam ||10.87.1||
ayaḥ-daṁṣṭraḥ | arciṣā | yātu-dhānān | upa | spṛśa | jāta-vedaḥ | sam-iddhaḥ |
ā | jihvayā | mūra-devān | rabhasva | kravya-adaḥ | vṛktvī | api | dhatsva | āsan ||10.87.2||
ubhā | ubhayāvin | upa | dhehi | daṁṣṭrā | hiṁsraḥ | śiśānaḥ | avaram | param | ca |
uta | antarikṣe | pari | yāhi | rājan | jambhaiḥ | sam | dhehi | abhi | yātu-dhānān ||10.87.3||
yajñaiḥ | iṣūḥ | sam-namamānaḥ | agne | vācā | śalyān | aśani-bhiḥ | dihānaḥ |
tābhiḥ | vidhya | hṛdaye | yātu-dhānān | pratīcaḥ | bāhūn | prati | bhaṅdhi | eṣām ||10.87.4||
agne | tvacam | yātu-dhānasya | bhindhi | hiṁsrā | aśaniḥ | harasā | hantu | enam |
pra | parvāṇi | jāta-vedaḥ | śṛṇīhi | kravya-at | kraviṣṇuḥ | vi | cinotu | vṛkṇam ||10.87.5||
yatra | idānīm | paśyasi | jāta-vedaḥ | tiṣṭhantam | agne | uta | vā | carantam |
yat | vā | antarikṣe | pathi-bhiḥ | patantam | tam | astā | vidhya | śarvā | śiśānaḥ ||10.87.6||
uta | ā-labdham | spṛṇuhi | jāta-vedaḥ | ā-lebhānāt | ṛṣṭi-bhiḥ | yātu-dhānāt |
agne | pūrvaḥ | ni | jahi | śośucānaḥ | āma-adaḥ | kṣviṅkāḥ | tam | adantu | enīḥ ||10.87.7||
iha | pra | brūhi | yatamaḥ | saḥ | agne | yaḥ | yātu-dhānaḥ | yaḥ | idam | kṛṇoti |
tam | ā | rabhasva | sam-idhā | yaviṣṭha | nṛ-cakṣasaḥ | cakṣuṣe | randhaya | enam ||10.87.8||
tīkṣṇena | agne | cakṣuṣā | rakṣa | yajñam | prāñcam | vasu-bhyaḥ | pra | naya | pra-cetaḥ |
hiṁsram | rakṣāṁsi | abhi | śośucānam | mā | tvā | dabhan | yātu-dhānāḥ | nṛ-cakṣaḥ ||10.87.9||
nṛ-cakṣāḥ | rakṣaḥ | pari | paśya | vikṣu | tasya | trīṇi | prati | śṛṇīhi | agrā |
tasya | agne | pṛṣṭīḥ | harasā | śṛṇīhi | tredhā | mūlam | yātu-dhānasya | vṛśca ||10.87.10||
triḥ | yātu-dhānaḥ | pra-sitim | te | etu | ṛtam | yaḥ | agne | anṛtena | hanti |
tam | arciṣā | sphūrjayan | jāta-vedaḥ | sam-akṣam | enam | gṛṇate | ni | vṛṅdhi ||10.87.11||
tat | agne | cakṣuḥ | prati | dhehi | rebhe | śapha-ārujam | yena | paśyasi | yātu-dhānam |
atharva-vat | jyotiṣā | daivyena | satyam | dhūrvantam | acitam | ni | oṣa ||10.87.12||
yat | agne | adya | mithunā | śapātaḥ | yat | vācaḥ | tṛṣṭam | janayanta | rebhāḥ |
manyoḥ | manasaḥ | śaravyā | jāyate | yā | tayā | vidhya | hṛdaye | yātu-dhānān ||10.87.13||
parā | śṛṇīhi | tapasā | yātu-dhānān | parā | agne | rakṣaḥ | harasā | śṛṇīhi |
parā | arciṣā | mūra-devān | śṛṇīhi | parā | asu-tṛpaḥ | abhi | śośucānaḥ ||10.87.14||
parā | adya | devāḥ | vṛjinam | śṛṇantu | pratyak | enam | śapathāḥ | yantu | tṛṣṭāḥ |
vācā-stenam | śaravaḥ | ṛcchantu | marman | viśvasya | etu | pra-sitim | yātu-dhānaḥ ||10.87.15||
yaḥ | pauruṣeyeṇa | kraviṣā | sam-aṅkte | yaḥ | aśvyena | paśunā | yātu-dhānaḥ |
yaḥ | aghnyāyāḥ | bharati | kṣīram | agne | teṣām | śīrṣāṇi | harasā | api | vṛśca ||10.87.16||
saṁvatsarīṇam | payaḥ | usriyāyāḥ | tasya | mā | aśīt | yātu-dhānaḥ | nṛ-cakṣaḥ |
pīyūṣam | agne | yatamaḥ | titṛpsāt | tam | pratyañcam | arciṣā | vidhya | marman ||10.87.17||
viṣam | gavām | yātu-dhānāḥ | pibantu | ā | vṛścyantām | aditaye | duḥ-evāḥ |
parā | enān | devaḥ | savitā | dadātu | parā | bhāgam | oṣadhīnām | jayantām ||10.87.18||
sanāt | agne | mṛṇasi | yātu-dhānān | na | tvā | rakṣāṁsi | pṛtanāsu | jigyuḥ |
anu | daha | saha-mūrān | kravya-adaḥ | mā | te | hetyāḥ | mukṣata | daivyāyāḥ ||10.87.19||
tvam | naḥ | agne | adharāt | udaktāt | tvam | paścāt | uta | rakṣa | purastāt |
prati | te | te | ajarāsaḥ | tapiṣṭhāḥ | agha-śaṁsam | śośucataḥ | dahantu ||10.87.20||
paścāt | purastāt | adharāt | udaktāt | kaviḥ | kāvyena | pari | pāhi | rājan |
sakhe | sakhāyam | ajaraḥ | jarimṇe | agne | martān | amartyaḥ | tvam | naḥ ||10.87.21||
pari | tvā | agne | puram | vayam | vipram | sahasya | dhīmahi |
dhṛṣat-varṇam | dive-dive | hantāram | bhaṅgura-vatām ||10.87.22||
viṣeṇa | bhaṅgura-vataḥ | prati | sma | rakṣasaḥ | daha |
agne | tigmena | śociṣā | tapuḥ-agrābhiḥ | ṛṣṭi-bhiḥ ||10.87.23||
prati | agne | mithunā | daha | yātu-dhānā | kimīdinā |
sam | tvā | śiśāmi | jāgṛhi | adabdham | vipra | manma-bhiḥ ||10.87.24||
prati | agne | harasā | haraḥ | śṛṇīhi | viśvataḥ | prati |
yātu-dhānasya | rakṣasaḥ | balam | vi | ruja | vīryam ||10.87.25||
haviḥ | pāntam | ajaram | svaḥ-vidi | divi-spṛśi | ā-hutam | juṣṭam | agnau |
tasya | bharmaṇe | bhuvanāya | devāḥ | dharmaṇe | kam | svadhayā | paprathanta ||10.88.1||
gīrṇam | bhuvanam | tamasā | apa-gūḻham | āviḥ | svaḥ | abhavat | jāte | agnau |
tasya | devāḥ | pṛthivī | dyauḥ | uta | āpaḥ | araṇayan | oṣadhīḥ | sakhye | asya ||10.88.2||
devebhiḥ | nu | iṣitaḥ | yajñiyebhiḥ | agnim | stoṣāṇi | ajaram | bṛhantam |
yaḥ | bhānunā | pṛthivīm | dyām | uta | imām | ā-tatāna | rodasī iti | antarikṣam ||10.88.3||
yaḥ | hotā | āsīt | prathamaḥ | deva-juṣṭaḥ | yam | sam-āñjan | ājyena | vṛṇānāḥ |
saḥ | patatri | itvaram | sthāḥ | jagat | yat | śvātram | agniḥ | akṛṇot | jāta-vedāḥ ||10.88.4||
yat | jāta-vedaḥ | bhuvanasya | mūrdhan | atiṣṭhaḥ | agne | saha | rocanena |
tam | tvā | ahema | mati-bhiḥ | gīḥ-bhiḥ | ukthaiḥ | saḥ | yajñiyaḥ | abhavaḥ | rodasi-prāḥ ||10.88.5||
mūrdhā | bhuvaḥ | bhavati | naktam | agniḥ | tataḥ | sūryaḥ | jāyate | prātaḥ | ut-yan |
māyām | ūm̐ iti | tu | yajñiyānām | etām | apaḥ | yat | tūrṇiḥ | carati | pra-jānan ||10.88.6||
dṛśenyaḥ | yaḥ | mahinā | sam-iddhaḥ | arocata | divi-yoniḥ | vibhā-vā |
tasmin | agnau | sūkta-vākena | devāḥ | haviḥ | viśve | ā | ajuhavuḥ | tanū-pāḥ ||10.88.7||
sūkta-vākam | prathamam | āt | it | agnim | āt | it | haviḥ | ajanayanta | devāḥ |
saḥ | eṣām | yajñaḥ | abhavat | tanū-pāḥ | tam | dyauḥ | veda | tam | pṛthivī | tam | āpaḥ ||10.88.8||
yam | devāsaḥ | ajanayanta | agnim | yasmin | ā | ajuhavuḥ | bhuvanāni | viśvā |
saḥ | arciṣā | pṛthivīm | dyām | uta | imām | ṛju-yamānaḥ | atapat | mahi-tvā ||10.88.9||
stomena | hi | divi | devāsaḥ | agnim | ajījanan | śakti-bhiḥ | rodasi-prām |
tam | ūm̐ iti | akṛṇvan | tredhā | bhuve | kam | saḥ | oṣadhīḥ | pacati | viśva-rūpāḥ ||10.88.10||
yadā | it | enam | adadhuḥ | yajñiyāsaḥ | divi | devāḥ | sūryam | āditeyam |
yadā | cariṣṇū iti | mithunau | abhūtām | āt | it | pra | apaśyan | bhuvanāni | viśvā ||10.88.11||
viśvasmai | agnim | bhuvanāya | devāḥ | vaiśvānaram | ketum | ahnām | akṛṇvan |
ā | yaḥ | tatāna | uṣasaḥ | vi-bhātīḥ | apo iti | ūrṇoti | tamaḥ | arciṣā | yan ||10.88.12||
vaiśvānaram | kavayaḥ | yajñiyāsaḥ | agnim | devāḥ | ajanayan | ajuryam |
nakṣatram | pratnam | aminat | cariṣṇu | yakṣasya | adhi-akṣam | taviṣam | bṛhantam ||10.88.13||
vaiśvānaram | viśvahā | dīdi-vāṁsam | mantraiḥ | agnim | kavim | accha | vadāmaḥ |
yaḥ | mahimnā | pari-babhūva | urvī iti | uta | avastāt | uta | devaḥ | parastāt ||10.88.14||
dve iti | srutī iti | aśṛṇavam | pitṝṇām | aham | devānām | uta | martyānām |
tābhyām | idam | viśvam | ejat | sam | eti | yat | antarā | pitaram | mātaram | ca ||10.88.15||
dve iti | samīcī iti sam-īcī | bibhṛtaḥ | carantam | śīrṣataḥ | jātam | manasā | vi-mṛṣṭam |
saḥ | pratyaṅ | viśvā | bhuvanāni | tasthau | apra-yucchan | taraṇiḥ | bhrājamānaḥ ||10.88.16||
yatra | vadete iti | avaraḥ | paraḥ | ca | yajña-nyoḥ | kataraḥ | nau | vi | veda |
ā | śekuḥ | it | sadha-mādam | sakhāyaḥ | nakṣanta | yajñam | kaḥ | idam | vi | vocat ||10.88.17||
kati | agnayaḥ | kati | sūryāsaḥ | kati | uṣasaḥ | kati | ūm̐ iti | svit | āpaḥ |
na | upa-spijam | vaḥ | pitaraḥ | vadāmi | pṛcchāmi | vaḥ | kavayaḥ | vidmane | kam ||10.88.18||
yāvat-mātram | uṣasaḥ | na | pratīkam | su-parṇyaḥ | vasate | mātariśvaḥ |
tāvat | dadhāti | upa | yajñam | ā-yan | brāhmaṇaḥ | hotuḥ | avaraḥ | ni-sīdan ||10.88.19||
indram | stava | nṛ-tamam | yasya | mahnā | vi-babādhe | rocanā | vi | jmaḥ | antān |
ā | yaḥ | paprau | carṣaṇi-dhṛt | varaḥ-bhiḥ | pra | sindhu-bhyaḥ | riricānaḥ | mahi-tvā ||10.89.1||
saḥ | sūryaḥ | pari | uru | varāṁsi | ā | indraḥ | vavṛtyāt | rathyā-iva | cakrā |
atiṣṭhantam | apasyam | na | sargam | kṛṣṇā | tamāṁsi | tviṣyā | jaghāna ||10.89.2||
samānam | asmai | anapa-vṛt | arca | kṣmayā | divaḥ | asamam | brahma | navyam |
vi | yaḥ | pṛṣṭhā-iva | janimāni | aryaḥ | indraḥ | cikāya | na | sakhāyam | īṣe ||10.89.3||
indrāya | giraḥ | aniśita-sargāḥ | apaḥ | pra | īrayam | sagarasya | budhnāt |
yaḥ | akṣeṇa-iva | cakriyā | śacībhiḥ | viṣvak | tastambha | pṛthivīm | uta | dyām ||10.89.4||
āpānta-manyuḥ | tṛpala-prabharmā | dhuniḥ | śimī-vān | śaru-mān | ṛjīṣī |
somaḥ | viśvāni | atasā | vanāni | na | arvāk | indram | prati-mānāni | debhuḥ ||10.89.5||
na | yasya | dyāvāpṛthivī iti | na | dhanva | na | antarikṣam | na | adrayaḥ | somaḥ | akṣāriti |
yat | asya | manyuḥ | adhi-nīyamānaḥ | śṛṇāti | vīḻu | rujati | sthirāṇi ||10.89.6||
jaghāna | vṛtram | sva-dhitiḥ | vanā-iva | ruroja | puraḥ | aradat | na | sindhūn |
bibheda | girim | navam | it | na | kumbham | ā | gāḥ | indraḥ | akṛṇuta | svayuk-bhiḥ ||10.89.7||
tvam | ha | tyat | ṛṇa-yāḥ | indra | dhīraḥ | asiḥ | na | parva | vṛjinā | śṛṇāsi |
pra | ye | mitrasya | varuṇasya | dhāma | yujam | na | janāḥ | minanti | mitram ||10.89.8||
pra | ye | mitram | pra | aryamaṇam | duḥ-evāḥ | pra | sam-giraḥ | pra | varuṇam | minanti |
ni | amitreṣu | vadham | indra | tumram | vṛṣan | vṛṣāṇam | aruṣam | śiśīhi ||10.89.9||
indraḥ | divaḥ | indraḥ | īśe | pṛthivyāḥ | indraḥ | apām | indraḥ | it | parvatānām |
indraḥ | vṛdhām | indraḥ | it | medhirāṇām | indraḥ | kṣeme | yoge | havyaḥ | indraḥ ||10.89.10||
pra | aktu-bhyaḥ | indraḥ | pra | vṛdhaḥ | aha-bhyaḥ | pra | antarikṣāt | pra | samudrasya | dhāseḥ |
pra | vātasya | prathasaḥ | pra | jmaḥ | antāt | pra | sindhu-bhyaḥ | ririce | pra | kṣiti-bhyaḥ ||10.89.11||
pra | śośucatyāḥ | uṣasaḥ | na | ketuḥ | asinvā | te | vartatām | indra | hetiḥ |
aśmā-iva | vidhya | divaḥ | ā | sṛjānaḥ | tapiṣṭhena | heṣasā | drogha-mitrān ||10.89.12||
anu | aha | māsāḥ | anu | it | vanāni | anu | oṣadhīḥ | anu | parvatāsaḥ |
anu | indram | rodasī iti | vāvaśāne iti | anu | āpaḥ | ajihata | jāyamānam ||10.89.13||
karhi | svit | sā | te | indra | cetyā | asat | aghasya | yat | bhinadaḥ | rakṣaḥ | ā-īṣat |
mitra-kruvaḥ | yat | śasane | na | gāvaḥ | pṛthivyāḥ | ā-pṛk | amuyā | śayante ||10.89.14||
śatru-yantaḥ | abhi | ye | naḥ | tatasre | mahi | vrādhantaḥ | ogaṇāsaḥ | indra |
andhena | amitrāḥ | tamasā | sacantām | su-jyotiṣaḥ | aktavaḥ | tān | abhi | syuriti syuḥ ||10.89.15||
purūṇi | hi | tvā | savanā | janānām | brahmāṇi | mandan | gṛṇatām | ṛṣīṇām |
imām | ā-ghoṣan | avasā | sa-hūtim | tiraḥ | viśvān | arcataḥ | yāhi | arvāṅ ||10.89.16||
eva | te | vayam | indra | bhuñjatīnām | vidyāma | su-matīnām | navānām |
vidyāma | vastoḥ | avasā | gṛṇantaḥ | viśvāmitrāḥ | uta | te | indra | nūnam ||10.89.17||
śunam | huvema | magha-vānam | indram | asmin | bhare | nṛ-tamam | vāja-sātau |
śṛṇvantam | ugram | ūtaye | samat-su | ghnantam | vṛtrāṇi | sam-jitam | dhanānām ||10.89.18||
sahasra-śīrṣā | puruṣaḥ | sahasra-akṣaḥ | sahasra-pāt |
saḥ | bhūmim | viśvataḥ | vṛtvā | ati | atiṣṭhat | daśa-aṅgulam ||10.90.1||
puruṣaḥ | eva | idam | sarvam | yat | bhūtam | yat | ca | bhavyam |
uta | amṛta-tvasya | īśānaḥ | yat | annena | ati-rohati ||10.90.2||
etāvān | asya | mahimā | ataḥ | jyāyān | ca | puruṣaḥ |
pādaḥ | asya | viśvā | bhūtāni | tri-pāt | asya | amṛtam | divi ||10.90.3||
tri-pāt | ūrdhva | ut | ait | puruṣaḥ | pādaḥ | asya | iha | abhavat | punariti |
tataḥ | viṣvaṅ | vi | akrāmat | sāśanānaśane iti | abhi ||10.90.4||
tasmāt | vi-rāṭ | ajāyata | vi-rājaḥ | adhi | puruṣaḥ |
saḥ | jātaḥ | ati | aricyata | paścāt | bhūmim | atho iti | puraḥ ||10.90.5||
yat | puruṣeṇa | haviṣā | devāḥ | yajñam | atanvata |
vasantaḥ | asya | āsīt | ājyam | grīṣmaḥ | idmaḥ | śarat | haviḥ ||10.90.6||
tam | yajñam | barhiṣi | pra | aukṣan | puruṣam | jātam | agrataḥ |
tena | devāḥ | ayajanta | sādhyāḥ | ṛṣayaḥ | ca | ye ||10.90.7||
tasmāt | yajñāt | sarva-hutaḥ | sam-bhṛtam | pṛṣat-ājyam |
paśūn | tān | cakre | vāyavyān | āraṇyān | grāmyāḥ | ca | ye ||10.90.8||
tasmāt | yajñāt | sarva-hutaḥ | ṛcaḥ | sāmāni | jajñire |
chandāṁsi | jajñire | tasmāt | yajuḥ | tasmāt | ajāyata ||10.90.9||
tasmāt | aśvāḥ | ajāyanta | ye | ke | ca | ubhayādataḥ |
gāvaḥ | ha | jajñire | tasmāt | tasmāt | jātāḥ | ajāvayaḥ ||10.90.10||
yat | puruṣam | vi | adadhuḥ | katidhā | vi | akalpayan |
mukham | kim | asya | kau | bāhū iti | kau | ūrū iti | pādau | ucyete iti ||10.90.11||
brāhmaṇaḥ | asya | mukham | āsīt | bāhū iti | rājanyaḥ | kṛtaḥ |
ūrū iti | tat | asya | yat | vaiśyaḥ | pat-bhyām | śūdraḥ | ajāyata ||10.90.12||
candramāḥ | manasaḥ | jātaḥ | cakṣoḥ | sūryaḥ | ajāyata |
mukhāt | indraḥ | ca | agniḥ | ca | prāṇāt | vāyuḥ | ajāyata ||10.90.13||
nābhyāḥ | āsīt | antarikṣam | śīrṣṇaḥ | dyauḥ | sam | avartata |
pat-bhyām | bhūmiḥ | diśaḥ | śrotrāt | tathā | lokān | akalpayan ||10.90.14||
sapta | asya | āsan | pari-dhayaḥ | triḥ | sapta | sam-idhaḥ | kṛtāḥ |
devāḥ | yat | yajñam | tanvānāḥ | abadhnan | puruṣam | paśum ||10.90.15||
yajñena | yajñam | ayajanta | devāḥ | tāni | dharmāṇi | prathamāni | āsan |
te | ha | nākam | mahimānaḥ | sacanta | yatra | pūrve | sādhyāḥ | santi | devāḥ ||10.90.16||
sam | jāgṛvat-bhiḥ | jaramāṇaḥ | idhyate | dame | damūnāḥ | iṣayan | iḻaḥ | pade |
viśvasya | hotā | haviṣaḥ | vareṇyaḥ | vi-bhuḥ | vibhā-vā | su-sakhā | sakhi-yate ||10.91.1||
saḥ | darśata-śrīḥ | atithiḥ | gṛhe-gṛhe | vane-vane | śiśriye | takvavīḥ-iva |
janam-janam | janyaḥ | na | ati | manyate | viśaḥ | ā | kṣeti | viśyaḥ | viśam-viśam ||10.91.2||
su-dakṣaḥ | dakṣaiḥ | kratunā | asi | su-kratuḥ | agne | kaviḥ | kāvyena | asi | viśva-vit |
vasuḥ | vasūnām | kṣayasi | tvam | ekaḥ | it | dyāvā | ca | yāni | pṛthivī iti | ca | puṣyataḥ ||10.91.3||
pra-jānan | agne | tava | yonim | ṛtviyam | iḻāyāḥ | pade | ghṛta-vantam | ā | asadaḥ |
ā | te | cikitre | uṣasām-iva | etayaḥ | arepasaḥ | sūryasya-iva | raśmayaḥ ||10.91.4||
tava | śriyaḥ | varṣyasya-iva | vi-dyutaḥ | citrāḥ | cikitre | uṣasām | na | ketavaḥ |
yat | oṣadhīḥ | abhi-sṛṣṭaḥ | vanāni | ca | pari | svayam | cinuṣe | annam | āsye ||10.91.5||
tam | oṣadhīḥ | dadhire | garbham | ṛtviyam | tam | āpaḥ | agnim | janayanta | mātaraḥ |
tam | it | samānam | vaninaḥ | ca | vīrudhaḥ | antaḥ-vatīḥ | ca | suvate | ca | viśvahā ||10.91.6||
vāta-upadhūtaḥ | iṣitaḥ | vaśān | anu | tṛṣu | yat | annā | veviṣat | vi-tiṣṭhase |
ā | te | yatante | rathyaḥ | yathā | pṛthak | śardhāṁsi | agne | ajarāṇi | dhakṣataḥ ||10.91.7||
medhā-kāram | vidathasya | pra-sādhanam | agnim | hotāram | pari-bhūtamam | matim |
tam | it | arbhe | haviṣi | ā | samānam | it | tam | it | mahe | vṛṇate | na | anyam | tvat ||10.91.8||
tvām | it | atra | vṛṇate | tvā-yavaḥ | hotāram | agne | vidatheṣu | vedhasaḥ |
yat | deva-yantaḥ | dadhati | prayāṁsi | te | haviṣmantaḥ | manavaḥ | vṛkta-barhiṣaḥ ||10.91.9||
tava | agne | hotram | tava | potram | ṛtviyam | tava | neṣṭram | tvam | agnit | ṛta-yataḥ |
tava | pra-śāstram | tvam | adhvari-yasi | brahmā | ca | asi | gṛha-patiḥ | ca | naḥ | dame ||10.91.10||
yaḥ | tubhyam | agne | amṛtāya | martyaḥ | sam-idhā | dāśat | uta | vā | haviḥ-kṛti |
tasya | hotā | bhavasi | yāsi | dūtyam | upa | brūṣe | yajasi | adhvari-yasi ||10.91.11||
imāḥ | asmai | matayaḥ | vācaḥ | asmat | ā | ṛcaḥ | giraḥ | su-stutayaḥ | sam | agmata |
vasu-yavaḥ | vasave | jāta-vedase | vṛddhāsu | cit | vardhanaḥ | yāsu | cākanat ||10.91.12||
imām | pratnāya | su-stutim | navīyasīm | voceyam | asmai | uśate | śṛṇotu | naḥ |
bhūyāḥ | antarā | hṛdi | asya | ni-spṛśe | jāyā-iva | patye | uśatī | su-vāsāḥ ||10.91.13||
yasmin | aśvāsaḥ | ṛṣabhāsaḥ | ukṣaṇaḥ | vaśāḥ | meṣāḥ | ava-sṛṣṭāsaḥ | ā-hutāḥ |
kīlāla-pe | soma-pṛṣṭhāya | vedhase | hṛdā | matim | janaye | cārum | agnaye ||10.91.14||
ahāvi | agne | haviḥ | āsye | te | sruci-iva | ghṛtam | camvi-iva | somaḥ |
vāja-sanim | rayim | asme iti | su-vīram | pra-śastam | dhehi | yaśasam | bṛhantam ||10.91.15||
yajñasya | vaḥ | rathyam | viśpatim | viśām | hotāram | aktoḥ | atithim | vibhā-vasum |
śocan | śuṣkāsu | hariṇīṣu | jarbhurat | vṛṣā | ketuḥ | yajataḥ | dyām | aśāyata ||10.92.1||
imam | añjaḥ-pām | ubhaye | akṛṇvata | dharmāṇam | agnim | vidathasya | sādhanam |
aktum | na | yahvam | uṣasaḥ | puraḥ-hitam | tanū-napātam | aruṣasya | niṁsate ||10.92.2||
baṭ | asya | nīthā | vi | paṇeḥ | ca | manmahe | vayāḥ | asya | pra-hutāḥ | āsuḥ | attave |
yadā | ghorāsaḥ | amṛta-tvam | āśata | āt | it | janasya | daivyasya | carkiran ||10.92.3||
ṛtasya | hi | pra-sitiḥ | dyauḥ | uru | vyacaḥ | namaḥ | mahī | aramatiḥ | panīyasī |
indraḥ | mitraḥ | varuṇaḥ | sam | cikitrire | atho iti | bhagaḥ | savitā | pūta-dakṣasaḥ ||10.92.4||
pra | rudreṇa | yayinā | yanti | sindhavaḥ | tiraḥ | mahīm | aramatim | dadhanvire |
yebhiḥ | pari-jmā | pari-yan | uru | jrayaḥ | vi | roruvat | jaṭhare | viśvam | ukṣate ||10.92.5||
krāṇāḥ | rudrāḥ | marutaḥ | viśva-kṛṣṭayaḥ | divaḥ | śyenāsaḥ | asurasya | nīḻayaḥ |
tebhiḥ | caṣṭe | varuṇaḥ | mitraḥ | aryamā | indraḥ | devebhiḥ | arvaśebhiḥ | arvaśaḥ ||10.92.6||
indre | bhujam | śaśamānāsaḥ | āśata | sūraḥ | dṛśīke | vṛṣaṇaḥ | ca | pauṁsye |
pra | ye | nu | asya | arhaṇā | tatakṣire | yujam | vajram | nṛ-sadaneṣu | kāravaḥ ||10.92.7||
sūraḥ | cit | ā | haritaḥ | asya | rīramat | indrāt | ā | kaḥ | cit | bhayate | tavīyasaḥ |
bhīmasya | vṛṣṇaḥ | jaṭharāt | abhi-śvasaḥ | dive-dive | sahuriḥ | stan | abādhitaḥ ||10.92.8||
stomam | vaḥ | adya | rudrāya | śikvase | kṣayat-vīrāya | namasā | didiṣṭana |
yebhiḥ | śivaḥ | sva-vān | evayāva-bhiḥ | divaḥ | sisakti | sva-yaśāḥ | nikāma-bhiḥ ||10.92.9||
te | hi | pra-jāyāḥ | abharanta | vi | śravaḥ | bṛhaspatiḥ | vṛṣabhaḥ | soma-jāmayaḥ |
yajñaiḥ | atharvā | prathamaḥ | vi | dhārayat | devāḥ | dakṣaiḥ | bhṛgavaḥ | sam | cikitrire ||10.92.10||
te | hi | dyāvāpṛthivī iti | bhūri-retasā | narāśaṁsaḥ | catuḥ-aṅgaḥ | yamaḥ | aditiḥ |
devaḥ | tvaṣṭā | draviṇaḥ-dāḥ | ṛbhukṣaṇaḥ | pra | rodasī iti | marutaḥ | viṣṇuḥ | arhire ||10.92.11||
uta | syaḥ | naḥ | uśijām | urviyā | kaviḥ | ahiḥ | śṛṇotu | budhnyaḥ | havīmani |
sūryāmāsā | vi-carantā | divi-kṣitā | dhiyā | śamīnahuṣī iti | asya | bodhatam ||10.92.12||
pra | naḥ | pūṣā | caratham | viśva-devyaḥ | apām | napāt | avatu | vāyuḥ | iṣṭaye |
ātmānam | vasyaḥ | abhi | vātam | arcata | tat | aśvinā | su-havā | yāmani | śrutam ||10.92.13||
viśām | āsām | abhayānām | adhi-kṣitam | gīḥ-bhiḥ | ūm̐ iti | sva-yaśasam | gṛṇīmasi |
gnābhiḥ | viśvābhiḥ | aditim | anarvaṇam | aktoḥ | yuvānam | nṛ-manāḥ | adha | patim ||10.92.14||
rebhat | atra | januṣā | pūrvaḥ | aṅgirāḥ | grāvāṇaḥ | ūrdhvāḥ | abhi | cakṣuḥ | adhvaram |
yebhiḥ | vi-hāyāḥ | abhavat | vi-cakṣaṇaḥ | pāthaḥ | su-mekam | sva-dhitiḥ | vanan-vati ||10.92.15||
mahi | dyāvāpṛthivī iti | bhūtam | urvī iti | nārī iti | yahvī iti | na | rodasī iti | sadam | naḥ |
tebhiḥ | naḥ | pātam | sahyasaḥ | ebhiḥ | naḥ | pātam | śūṣaṇi ||10.93.1||
yajñe-yajñe | saḥ | martyaḥ | devān | saparyati |
yaḥ | sumnaiḥ | dīrghaśrut-tamaḥ | ā-vivāsāti | enān ||10.93.2||
viśveṣām | irajyavaḥ | devānām | vāḥ | mahaḥ |
viśve | hi | viśva-mahasaḥ | viśve | yajñeṣu | yajñiyāḥ ||10.93.3||
te | gha | rājānaḥ | amṛtasya | mandrāḥ | aryamā | mitraḥ | varuṇaḥ | pari-jmā |
kat | rudraḥ | nṛṇām | stutaḥ | marutaḥ | pūṣaṇaḥ | bhagaḥ ||10.93.4||
uta | naḥ | naktam | apām | vṛṣaṇvasū iti vṛṣaṇ-vasū | sūryāmāsā | sadanāya | sa-dhanyā |
sacā | yat | sādi | eṣām | ahiḥ | budhneṣu | budhnyaḥ ||10.93.5||
uta | naḥ | devau | aśvinā | śubhaḥ | patī iti | dhāma-bhiḥ | mitrāvaruṇau | uruṣyatām |
mahaḥ | saḥ | rāyaḥ | ā | īṣate | ati | dhanva-iva | duḥ-itā ||10.93.6||
uta | naḥ | rudrā | cit | mṛḻatām | aśvinā | viśve | devāsaḥ | rathaḥpatiḥ | bhagaḥ |
ṛbhuḥ | vājaḥ | ṛbhukṣaṇaḥ | pari-jmā | viśva-vedasaḥ ||10.93.7||
ṛbhuḥ | ṛbhukṣāḥ | ṛbhuḥ | vidhataḥ | madaḥ | ā | te | harī iti | jūjuvānasya | vājinā |
dustaram | yasya | sāma | cit | ṛdhak | yajñaḥ | na | mānuṣaḥ ||10.93.8||
kṛdhi | naḥ | ahrayaḥ | deva | savitariti | saḥ | ca | stuṣe | maghonām |
saho iti | naḥ | indraḥ | vahni-bhiḥ | ni | eṣām | carṣaṇīnām | cakram | raśmim | na | yoyuve ||10.93.9||
ā | eṣu | dyāvāpṛthivī iti | dhātam | mahat | asme iti | vīreṣu | viśva-carṣaṇi | śravaḥ |
pṛkṣam | vājasya | sātaye | pṛkṣam | rāyā | uta | turvaṇe ||10.93.10||
etam | śaṁsam | indra | asma-yuḥ | tvam | kū-cit | santam | sahasā-van | abhiṣṭaye | sadā | pāhi | abhiṣṭaye |
medatām | vedatā | vaso iti ||10.93.11||
etam | me | stomam | tanā | na | sūrye | dyutat-yāmānam | vavṛdhanta | nṛṇām |
sam-vananam | na | aśvyam | taṣṭā-iva | anapa-cyutam ||10.93.12||
vavarta | yeṣām | rāyā | yuktā | eṣām | hiraṇyayī |
nema-dhitā | na | pauṁsyā | vṛthā-iva | viṣṭa-antā ||10.93.13||
pra | tat | duḥ-śīme | pṛthavāne | vene | pra | rāme | vocam | asure | maghavat-su |
ye | yuktvāya | pañca | śatā | asma-yu | pathā | vi-śrāvi | eṣām ||10.93.14||
adhi | it | nu | atra | saptatim | ca | sapta | ca |
sadyaḥ | didiṣṭa | tānvaḥ | sadyaḥ | didiṣṭa | pārthyaḥ | sadyaḥ | didiṣṭa | māyavaḥ ||10.93.15||
pra | ete | vadantu | pra | vayam | vadāma | grāva-bhyaḥ | vācam | vadata | vadat-bhyaḥ |
yat | adrayaḥ | parvatāḥ | sākam | āśavaḥ | ślokam | ghoṣam | bharatha | indrāya | sominaḥ ||10.94.1||
ete | vadanti | śata-vat | sahasra-vat | abhi | krandanti | haritebhiḥ | āsa-bhiḥ |
viṣṭvī | grāvāṇaḥ | su-kṛtaḥ | su-kṛtyayā | hotuḥ | cit | pūrve | haviḥ-adyam | āśata ||10.94.2||
ete | vadanti | avidan | anā | madhu | ni | ūṅkhayante | adhi | pakve | āmiṣi |
vṛkṣasya | śākhām | aruṇasya | bapsataḥ | te | sūbharvāḥ | vṛṣabhāḥ | pra | īm | arāviṣuḥ ||10.94.3||
bṛhat | vadanti | madireṇa | mandinā | indram | krośantaḥ | avidan | anā | madhu |
sam-rabhya | dhīrāḥ | svasṛ-bhiḥ | anartiṣuḥ | ā-ghoṣayantaḥ | pṛthivīm | upabdi-bhiḥ ||10.94.4||
su-parṇāḥ | vācam | akrata | upa | dyavi | ā-khare | kṛṣṇāḥ | iṣirāḥ | anartiṣuḥ |
nyak | ni | yanti | uparasya | niḥ-kṛtam | puru | retaḥ | dadhire | sūrya-śvitaḥ ||10.94.5||
ugrāḥ-iva | pra-vahantaḥ | sam-āyamuḥ | sākam | yuktāḥ | vṛṣaṇaḥ | bibhrataḥ | dhuraḥ |
yat | śvasantaḥ | jagrasānāḥ | arāviṣuḥ | śṛṇve | eṣām | prothathaḥ | arvatām-iva ||10.94.6||
daśāvani-bhyaḥ | daśa-kakṣyebhyaḥ | daśa-yoktrebhyaḥ | daśa-yojanebhyaḥ |
daśābhīśu-bhyaḥ | arcata | ajarebhyaḥ | daśa | dhuraḥ | daśa | yuktāḥ | vahat-bhyaḥ ||10.94.7||
te | adrayaḥ | daśa-yantrāsaḥ | āśavaḥ | teṣām | ā-dhānam | pari | eti | haryatam |
te | ūm̐ iti | sutasya | somyasya | andhasaḥ | aṁśoḥ | pīyūṣam | prathamasya | bhejire ||10.94.8||
te | soma-adaḥ | harī iti | indrasya | niṁsate | aṁśum | duhantaḥ | adhi | āsate | gavi |
tebhiḥ | dugdham | papi-vān | somyam | madhu | indraḥ | vardhate | prathate | vṛṣa-yate ||10.94.9||
vṛṣā | vaḥ | aṁśuḥ | na | kila | riṣāthana | iḻā-vantaḥ | sadam | it | sthana | āśitāḥ |
raivatyā-iva | mahasā | cāravaḥ | sthana | yasya | grāvāṇaḥ | ajuṣadhvam | adhvaram ||10.94.10||
tṛdilāḥ | atṛdilāsaḥ | adrayaḥ | aśramaṇāḥ | aśṛthitāḥ | amṛtyavaḥ |
anāturāḥ | ajarāḥ | stha | amaviṣṇavaḥ | su-pīvasaḥ | atṛṣitāḥ | atṛṣṇa-jaḥ ||10.94.11||
dhruvāḥ | eva | vaḥ | pitaraḥ | yuge-yuge | kṣema-kāmāsaḥ | sadasaḥ | na | yuñjate |
ajuryāsaḥ | hari-sācaḥ | haridravaḥ | ā | dyām | raveṇa | pṛthivīm | aśuśravuḥ ||10.94.12||
tat | it | vadanti | adrayaḥ | vi-mocane | yāman | añjaḥpāḥ-iva | gha | it | upabdi-bhiḥ |
vapantaḥ | bījam-iva | dhānya-kṛtaḥ | pṛñcanti | somam | na | minanti | bapsataḥ ||10.94.13||
sute | adhvare | adhi | vācam | akrata | ā | krīḻayaḥ | na | mātaram | tudantaḥ |
vi | su | muñca | susu-vuṣaḥ | manīṣām | vi | vartantām | adrayaḥ | cāyamānāḥ ||10.94.14||
haye | jāye | manasā | tiṣṭha | ghore | vacāṁsi | miśrā | kṛṇavāvahai | nu |
na | nau | mantrāḥ | anuditāsaḥ | ete | mayaḥ | karan | para-tare | cana | ahan ||10.95.1||
kim | etā | vācā | kṛṇava | tava | aham | pra | akramiṣam | uṣasām | agriyā-iva |
purūravaḥ | punaḥ | astam | parā | ihi | duḥ-āpanā | vātaḥ-iva | aham | asmi ||10.95.2||
iṣuḥ | na | śriye | iṣu-dheḥ | asanā | go-sāḥ | śata-sāḥ | na | raṁhiḥ |
avīre | kratau | vi | davidyutat | na | urā | na | māyum | citayanta | dhunayaḥ ||10.95.3||
sā | vasu | dadhatī | śvaśurāya | vayaḥ | uṣaḥ | yadi | vaṣṭi | anti-gṛhāt |
astam | nanakṣe | yasmin | cākan | divā | naktam | śnathitā | vaitasena ||10.95.4||
triḥ | sma | mā | ahnaḥ | śnathayaḥ | vaitasena | uta | sma | me | avyatyai | pṛṇāsi |
purūravaḥ | anu | te | ketam | āyam | rājā | me | vīra | tanvaḥ | tat | āsīḥ ||10.95.5||
yā | su-jūrṇiḥ | śreṇiḥ | sumne-āpiḥ | hrade-cakṣuḥ | na | granthinī | caraṇyuḥ |
tāḥ | añjayaḥ | aruṇayaḥ | na | sasruḥ | śriye | gāvaḥ | na | dhenavaḥ | anavanta ||10.95.6||
sam | asmin | jāyamāne | āsata | gnāḥ | uta | īm | avardhan | nadyaḥ | sva-gūrtāḥ |
mahe | yat | tvā | purūravaḥ | raṇāya | avardhayan | dasyu-hatyāya | devāḥ ||10.95.7||
sacā | yat | āsu | jahatīṣu | atkam | amānuṣīṣu | mānuṣaḥ | ni-seve |
apa | sma | mat | tarasantī | na | bhujyuḥ | tāḥ | atrasan | ratha-spṛśaḥ | na | aśvāḥ ||10.95.8||
yat | āsu | martaḥ | amṛtāsu | ni-spṛk | sam | kṣoṇībhiḥ | kratu-bhiḥ | na | pṛṅkte |
tāḥ | ātayaḥ | na | tanvaḥ | śumbhata | svāḥ | aśvāsaḥ | na | krīḻayaḥ | dandaśānāḥ ||10.95.9||
vi-dyut | na | yā | patantī | davidyot | bharantī | me | apyā | kāmyāni |
janiṣṭo iti | apaḥ | naryaḥ | su-jātaḥ | pra | urvaśī | tirata | dīrgham | āyuḥ ||10.95.10||
jajñiṣe | itthā | go-pīthyāya | hi | dadhātha | tat | purūravaḥ | me | ojaḥ |
aśāsam | tvā | viduṣī | sasmin | ahan | na | me | ā | aśṛṇoḥ | kim | abhuk | vadāsi ||10.95.11||
kadā | sūnuḥ | pitaram | jātaḥ | icchāt | cakran | na | aśru | vartayat | vi-jānan |
kaḥ | daṁpatī iti dam-patī | sa-manasā | vi | yūyot | adha | yat | agniḥ | śvaśureṣu | dīdayat ||10.95.12||
prati | bravāṇi | vartayate | aśru | cakran | na | krandat | ā-dhye | śivāyai |
pra | tat | te | hinava | yat | te | asme iti | parā | ihi | astam | nahi | mūra | mā | āpaḥ ||10.95.13||
su-devaḥ | adya | pra-patet | anāvṛt | parā-vatam | paramām | gantavai | ūm̐ iti |
adha | śayīta | niḥ-ṛteḥ | upa-sthe | adha | enam | vṛkāḥ | rabhasāsaḥ | adyuḥ ||10.95.14||
purūravaḥ | mā | mṛthāḥ | mā | pra | paptaḥ | mā | tvā | vṛkāsaḥ | aśivāsaḥ | ūm̐ iti | kṣan |
na | vai | straiṇāni | sakhyāni | santi | sālāvṛkāṇām | hṛdayāni | etā ||10.95.15||
yat | vi-rūpā | acaram | martyeṣu | avasam | rātrīḥ | śaradaḥ | catasraḥ |
ghṛtasya | stokam | sakṛt | ahnaḥ | āśnām | tāt | eva | idam | tatṛpāṇā | carāmi ||10.95.16||
antarikṣa-prām | rajasaḥ | vi-mānīm | upa | śikṣāmi | urvaśīm | vasiṣṭhaḥ |
upa | tvā | rātiḥ | su-kṛtasya | tiṣṭhāt | ni | vartasva | hṛdayam | tapyate | me ||10.95.17||
iti | tvā | devāḥ | ime | āhuḥ | aiḻa | yathā | īm | etat | bhavasi | mṛtyu-bandhuḥ |
pra-jā | te | devān | haviṣā | yajāti | svaḥ-ge | ūm̐ iti | tvam | api | mādayāse ||10.95.18||
pra | te | mahe | vidathe | śaṁsiṣam | harī iti | pra | te | vanve | vanuṣaḥ | haryatam | madam |
ghṛtam | na | yaḥ | hari-bhiḥ | cāru | secate | ā | tvā | viśantu | hari-varpasam | giraḥ ||10.96.1||
harim | hi | yonim | abhi | ye | sam-asvaran | hinvantaḥ | harī iti | divyam | yathā | sadaḥ |
ā | yam | pṛṇanti | hari-bhiḥ | na | dhenavaḥ | indrāya | śūṣam | hari-vantam | arcata ||10.96.2||
saḥ | asya | vajraḥ | haritaḥ | yaḥ | āyasaḥ | hariḥ | ni-kāmaḥ | hariḥ | ā | gabhastyoḥ |
dyumnī | su-śipraḥ | harimanyu-sāyakaḥ | indre | ni | rūpā | haritā | mimikṣire ||10.96.3||
divi | na | ketuḥ | adhi | dhāyi | haryataḥ | vivyacat | vajraḥ | haritaḥ | na | raṁhyā |
tudat | ahim | hari-śipraḥ | yaḥ | āyasaḥ | sahasra-śokāḥ | abhavat | harim-bharaḥ ||10.96.4||
tvam-tvam | aharyathāḥ | upa-stutaḥ | pūrvebhiḥ | indra | hari-keśa | yajva-bhiḥ |
tvam | haryasi | tava | viśvam | ukthyam | asāmi | rādhaḥ | hari-jāta | haryatam ||10.96.5||
tā | vajriṇam | mandinam | stomyam | made | indram | rathe | vahataḥ | haryatā | harī iti |
purūṇi | asmai | savanāni | haryate | indrāya | somāḥ | harayaḥ | dadhanvire ||10.96.6||
aram | kāmāya | harayaḥ | dadhanvire | sthirāya | hinvan | harayaḥ | harī iti | turā |
arvat-bhiḥ | yaḥ | hari-bhiḥ | joṣam | īyate | saḥ | asya | kāmam | hari-vantam | ānaśe ||10.96.7||
hari-śmaśāruḥ | hari-keśaḥ | āyasaḥ | turaḥ-peye | yaḥ | hari-pāḥ | avardhata |
arvat-bhiḥ | yaḥ | hari-bhiḥ | vājinī-vasuḥ | ati | viśvā | duḥ-itā | pāriṣat | harī iti ||10.96.8||
sruvā-iva | yasya | hariṇī iti | vi-petatuḥ | śipre iti | vājāya | hariṇī iti | davidhvataḥ |
pra | yat | kṛte | camase | marmṛjat | harī iti | pītvā | madasya | haryatasya | andhasaḥ ||10.96.9||
uta | sma | sadma | haryatasya | pastyoḥ | atyaḥ | na | vājam | hari-vān | acikradat |
mahī | cit | hi | dhiṣaṇā | aharyat | ojasā | bṛhat | vayaḥ | dadhiṣe | haryataḥ | cit | ā ||10.96.10||
ā | rodasī iti | haryamāṇaḥ | mahi-tvā | navyam-navyam | haryasi | manma | nu | priyam |
pra | pastyam | asura | haryatam | goḥ | āviḥ | kṛdhi | haraye | sūryāya ||10.96.11||
ā | tvā | haryantam | pra-yujaḥ | janānām | rathe | vahantu | hari-śipram | indra |
piba | yathā | prati-bhṛtasya | madhvaḥ | haryan | yajñam | sadha-māde | daśa-oṇim ||10.96.12||
apāḥ | pūrveṣām | hari-vaḥ | sutānām | atho iti | idam | savanam | kevalam | te |
mamaddhi | somam | madhu-mantam | indra | satrā | vṛṣan | jaṭhare | ā | vṛṣasva ||10.96.13||
yāḥ | oṣadhīḥ | pūrvāḥ | jātāḥ | devebhyaḥ | tri-yugam | purā |
manai | nu | babhrūṇām | aham | śatam | dhāmāni | sapta | ca ||10.97.1||
śatam | vaḥ | amba | dhāmāni | sahasram | uta | vaḥ | ruhaḥ |
adha | śata-kratvaḥ | yūyam | imam | me | agadam | kṛta ||10.97.2||
oṣadhīḥ | prati | modadhvam | puṣpa-vatīḥ | pra-sūvarīḥ |
aśvāḥ-iva | sa-jitvarīḥ | vīrudhaḥ | pārayiṣṇvaḥ ||10.97.3||
oṣadhīḥ | iti | mātaraḥ | tat | vaḥ | devīḥ | upa | bruve |
saneyam | aśvam | gām | vāsaḥ | ātmānam | tava | puruṣa ||10.97.4||
aśvatthe | vaḥ | ni-sadanam | parṇe | vaḥ | vasatiḥ | kṛtā |
go-bhājaḥ | it | kila | asatha | yat | sanavatha | puruṣam ||10.97.5||
yatra | oṣadhīḥ | sam-agmata | rājānaḥ | samitau-iva |
vipraḥ | saḥ | ucyate | bhiṣak | rakṣaḥ-hā | amīva-cātanaḥ ||10.97.6||
aśva-vatīm | soma-vatīm | ūrjayantīm | ut-ojasam |
ā | avitsi | sarvāḥ | oṣadhīḥ | asmai | ariṣṭa-tātaye ||10.97.7||
ut | śuṣmāḥ | oṣadhīnām | gāvaḥ | gosthāt-iva | īrate |
dhanam | saniṣyantīnām | ātmānam | tava | puruṣa ||10.97.8||
iṣkṛtiḥ | nāma | vaḥ | mātā | atho iti | yūyam | stha | niḥ-kṛtīḥ |
sīrāḥ | patatriṇīḥ | sthana | yat | āmayati | niḥ | kṛtha ||10.97.9||
ati | viśvāḥ | pari-sthāḥ | stenaḥ-iva | vrajam | akramuḥ |
oṣadhīḥ | pra | acucyavuḥ | yat | kim | ca | tanvaḥ | rapaḥ ||10.97.10||
yat | imāḥ | vājayan | aham | oṣadhīḥ | haste | ā-dadhe |
ātmā | yakṣmasya | naśyati | purā | jīva-gṛbhaḥ | yathā ||10.97.11||
yasya | oṣadhīḥ | pra-sarpatha | aṅgam-aṅgam | paruḥ-paruḥ |
tataḥ | yakṣmam | vi | bādhadhve | ugraḥ | madhyamaśīḥ-iva ||10.97.12||
sākam | yakṣma | pra | pata | cāṣeṇa | kikidīvinā |
sākam | vātasya | dhrājyā | sākam | naśya | ni-hākayā ||10.97.13||
anyā | vaḥ | anyām | avatu | anyā | anyasyāḥ | upa | avata |
tāḥ | sarvāḥ | sam-vidānāḥ | idam | me | pra | avata | vacaḥ ||10.97.14||
yāḥ | phalinīḥ | yāḥ | aphalāḥ | apuṣpāḥ | yāḥ | ca | puṣpiṇīḥ |
bṛhaspati-prasūtāḥ | tāḥ | naḥ | muñcantu | aṁhasaḥ ||10.97.15||
muñcantu | mā | śapathyāt | atho iti | varuṇyāt | uta |
atho iti | yamasya | paḍbīśāt | sarvasmāt | deva-kilbiṣāt ||10.97.16||
ava-patantīḥ | avadan | divaḥ | oṣadhayaḥ | pari |
yam | jīvam | aśnavāmahai | na | saḥ | riṣyāti | puruṣaḥ ||10.97.17||
yāḥ | oṣadhīḥ | soma-rājñīḥ | bahvīḥ | śata-vicakṣaṇāḥ |
tāsām | tvam | asi | ut-tamā | aram | kāmāya | śam | hṛde ||10.97.18||
yāḥ | oṣadhīḥ | soma-rājñīḥ | vi-sthitāḥ | pṛthivīm | anu |
bṛhaspati-prasūtāḥ | asyai | sam | datta | vīryam ||10.97.19||
mā | vaḥ | riṣat | khanitā | yasmai | ca | aham | khanāmi | vaḥ |
dvi-pat | catuḥ-pat | asmākam | sarvam | astu | anāturam ||10.97.20||
yāḥ | ca | idam | upa-śṛṇvanti | yāḥ | ca | dūram | parā-gatāḥ |
sarvāḥ | sam-gatya | vīrudhaḥ | asyai | sam | datta | vīryam ||10.97.21||
oṣadhayaḥ | sam | vadante | somena | saha | rājñā |
yasmai | kṛṇoti | brāhmaṇaḥ | tam | rājan | pārayāmasi ||10.97.22||
tvam | ut-tamā | asi | oṣadhe | tava | vṛkṣāḥ | upastayaḥ |
upastiḥ | astu | saḥ | asmākam | yaḥ | asmān | abhi-dāsati ||10.97.23||
bṛhaspate | prati | me | devatām | ihi | mitraḥ | vā | yat | varuṇaḥ | vā | asi | pūṣā |
ādityaiḥ | vā | yat | vasu-bhiḥ | marutvān | saḥ | parjanyam | śam-tanave | vṛṣaya ||10.98.1||
ā | devaḥ | dūtaḥ | ajiraḥ | cikitvān | tvat | deva-āpe | abhi | mām | agacchat |
pratīcīnaḥ | prati | mām | ā | vavṛtsva | dadhāmi | te | dyu-matīm | vācam | āsan ||10.98.2||
asme iti | dhehi | dyu-matīm | vācam | āsan | bṛhaspate | anamīvām | iṣirām |
yayā | vṛṣṭim | śam-tanave | vanāva | divaḥ | drapsaḥ | madhu-mān | ā | viveśa ||10.98.3||
ā | naḥ | drapsāḥ | madhu-mantaḥ | viśantu | indra | dehi | adhi-ratham | sahasram |
ni | sīda | hotram | ṛtu-thā | yajasva | devān | deva-āpe | haviṣā | saparya ||10.98.4||
ārṣṭiṣeṇaḥ | hotram | ṛṣiḥ | ni-sīdan | deva-āpiḥ | deva-sumatim | cikitvān |
saḥ | ut-tarasmāt | adharam | samudram | apaḥ | divyāḥ | asṛjat | varṣyāḥ | abhi ||10.98.5||
asmin | samudre | adhi | ut-tarasmin | āpaḥ | devebhiḥ | ni-vṛtāḥ | atiṣṭhan |
tāḥ | adravan | ārṣṭiṣeṇena | sṛṣṭāḥ | deva-āpinā | pra-iṣitāḥ | mṛkṣiṇīṣu ||10.98.6||
yat | deva-āpiḥ | śam-tanave | puraḥ-hitaḥ | hotrāya | vṛtaḥ | kṛpayan | adīdhet |
deva-śrutam | vṛṣṭi-vanim | rarāṇaḥ | bṛhaspatiḥ | vācam | asmai | ayacchat ||10.98.7||
yam | tvā | deva-āpiḥ | śuśucānaḥ | agne | ārṣṭiṣeṇaḥ | manuṣyaḥ | sam-īdhe |
viśvebhiḥ | devaiḥ | anu-madyamānaḥ | pra | parjanyam | īraya | vṛṣṭi-mantam ||10.98.8||
tvām | pūrve | ṛṣayaḥ | gīḥ-bhiḥ | āyan | tvām | adhvareṣu | puru-hūta | viśve |
sahasrāṇi | adhi-rathāni | asme iti | ā | naḥ | yajñam | rohit-aśva | upa | yāhi ||10.98.9||
etāni | agne | navatiḥ | nava | tve iti | ā-hutāni | adhi-rathā | sahasrā |
tebhiḥ | vardhasva | tanvaḥ | śūra | pūrvīḥ | divaḥ | naḥ | vṛṣṭim | iṣitaḥ | rirīhi ||10.98.10||
etāni | agne | navatim | sahasrā | sam | pra | yaccha | vṛṣṇe | indrāya | bhāgam |
vidvān | pathaḥ | ṛtu-śaḥ | deva-yānān | api | aulānam | divi | deveṣu | dhehi ||10.98.11||
agne | bādhasva | vi | mṛdhaḥ | vi | duḥ-gahā | apa | amīvām | apa | rakṣāṁsi | sedha |
asmāt | samudrāt | bṛhataḥ | divaḥ | naḥ | apām | bhūmānam | upa | naḥ | sṛja | iha ||10.98.12||
kam | naḥ | citram | iṣaṇyasi | cikitvān | pṛthu-gmānam | vāśram | vavṛdhadhyai |
kat | tasya | dātu | śavasaḥ | vi-uṣṭau | takṣat | vajram | vṛtra-turam | apinvat ||10.99.1||
saḥ | hi | dyutā | vi-dyutā | veti | sāma | pṛthum | yonim | asura-tvā | ā | sasāda |
saḥ | sa-nīḻebhiḥ | pra-sahānaḥ | asya | bhrātuḥ | na | ṛte | saptathasya | māyāḥ ||10.99.2||
saḥ | vājam | yātā | apaduḥ-padā | yan | svaḥ-sātā | pari | sadat | saniṣyan |
anarvā | yat | śata-durasya | vedaḥ | ghnan | śiśna-devān | abhi | varpasā | bhūt ||10.99.3||
saḥ | yahvyaḥ | avanīḥ | goṣu | arvā | ā | juhoti | pra-dhanyāsu | sasriḥ |
apādaḥ | yatra | yujyāsaḥ | arathāḥ | droṇi-aśvāsaḥ | īrate | ghṛtam | vāriti vāḥ ||10.99.4||
saḥ | rudrebhiḥ | aśasta-vāraḥ | ṛbhvā | hitvī | gayam | āre-avadyaḥ | ā | agāt |
vamrasya | manye | mithunā | vivavrī iti vi-vavrī | annam | abhi-itya | arodayat | muṣāyan ||10.99.5||
saḥ | it | dāsam | tuvi-ravam | patiḥ | dan | ṣaṭ-akṣam | tri-śīrṣāṇam | damanyat |
asya | tritaḥ | nu | ojasā | vṛdhānaḥ | vipā | varāham | ayaḥ-agrayā | hanniti han ||10.99.6||
saḥ | druhvaṇe | manuṣe | ūrdhvasānaḥ | ā | sāviṣat | arśasānāya | śarum |
saḥ | nṛ-tamaḥ | nahuṣaḥ | asmat | su-jātaḥ | puraḥ | abhinat | arhan | dasyu-hatye ||10.99.7||
saḥ | abhriyaḥ | na | yavase | udanyan | kṣayāya | gātum | vidat | naḥ | asme iti |
upa | yat | sīdat | indum | śarīraiḥ | śyenaḥ | ayaḥ-apāṣṭiḥ | hanti | dasyūn ||10.99.8||
saḥ | vrādhataḥ | śavasānebhiḥ | asya | kutsāya | śuṣṇam | kṛpaṇe | parā | adāt |
ayam | kavim | anayat | śasyamānam | atkam | yaḥ | asya | sanitā | uta | nṛṇām ||10.99.9||
ayam | daśasyan | naryebhiḥ | asya | dasmaḥ | devebhiḥ | varuṇaḥ | na | māyī |
ayam | kanīnaḥ | ṛtu-pāḥ | avedi | amimīta | ararum | yaḥ | catuḥ-pāt ||10.99.10||
asya | stomebhiḥ | auśijaḥ | ṛjiśvā | vrajam | darayat | vṛṣabheṇa | piproḥ |
sutvā | yat | yajataḥ | dīdayat | gīḥ | puraḥ | iyānaḥ | abhi | varpasā | bhūt ||10.99.11||
eva | mahaḥ | asura | vakṣathāya | vamrakaḥ | paṭ-bhiḥ | upa | sarpat | indram |
saḥ | iyānaḥ | karati | svastim | asmai | iṣam | ūrjam | su-kṣitim | viśvam | ā | abhārityabhāḥ ||10.99.12||
indra | dṛhya | magha-van | tvā-vat | it | bhuje | iha | stutaḥ | suta-pāḥ | bodhi | naḥ | vṛdhe |
devebhiḥ | naḥ | savitā | pra | avatu | śrutam | ā | sarva-tātim | aditim | vṛṇīmahe ||10.100.1||
bharāya | su | bharata | bhāgam | ṛtviyam | pra | vāyave | śuci-pe | krandat-iṣṭaye |
gaurasya | yaḥ | payasaḥ | pītim | ānaśe | ā | sarva-tātim | aditim | vṛṇīmahe ||10.100.2||
ā | naḥ | devaḥ | savitā | sāviṣat | vayaḥ | ṛju-yate | yajamānāya | sunvate |
yathā | devān | prati-bhūṣema | pāka-vat | ā | sarva-tātim | aditim | vṛṇīmahe ||10.100.3||
indraḥ | asme iti | su-manāḥ | astu | viśvahā | rājā | somaḥ | suvitasya | adhi | etu | naḥ |
yathā-yathā | mitra-dhitāni | sam-dadhuḥ | ā | sarva-tātim | aditim | vṛṇīmahe ||10.100.4||
indraḥ | ukthena | śavasā | paruḥ | dadhe | bṛhaspate | pra-tarītā | asi | āyuṣaḥ |
yajñaḥ | manuḥ | pra-matiḥ | naḥ | pitā | hi | kam | ā | sarva-tātim | aditim | vṛṇīmahe ||10.100.5||
indrasya | nu | su-kṛtam | daivyam | sahaḥ | agniḥ | gṛhe | jaritā | medhiraḥ | kaviḥ |
yajñaḥ | ca | bhūt | vidathe | cāruḥ | antamaḥ | ā | sarva-tātim | aditim | vṛṇīmahe ||10.100.6||
na | vaḥ | guhā | cakṛma | bhūri | duḥ-kṛtam | na | āviḥ-tyam | vasavaḥ | deva-heḻanam |
mākiḥ | naḥ | devāḥ | anṛtasya | varpasaḥ | ā | sarva-tātim | aditim | vṛṇīmahe ||10.100.7||
apa | amīvām | savitā | sāviṣat | nyak | varīyaḥ | it | apa | sedhantu | adrayaḥ |
grāvā | yatra | madhu-sut | ucyate | bṛhat | ā | sarva-tātim | aditim | vṛṇīmahe ||10.100.8||
ūrdhvaḥ | grāvā | vasavaḥ | astu | sotari | viśvā | dveṣāṁsi | sanutaḥ | yuyota |
saḥ | naḥ | devaḥ | savitā | pāyuḥ | īḍyaḥ | ā | sarva-tātim | aditim | vṛṇīmahe ||10.100.9||
ūrjam | gāvaḥ | yavase | pīvaḥ | attana | ṛtasya | yāḥ | sadane | kośe | aṅgdhve |
tanūḥ | eva | tanvaḥ | astu | bheṣajam | ā | sarva-tātim | aditim | vṛṇīmahe ||10.100.10||
kratu-prāvā | jaritā | śaśvatām | avaḥ | indraḥ | it | bhadrā | pra-matiḥ | suta-vatām |
pūrṇam | ūdhaḥ | divyam | yasya | siktaye | ā | sarva-tātim | aditim | vṛṇīmahe ||10.100.11||
citraḥ | te | bhānuḥ | kratu-prāḥ | abhiṣṭiḥ | santi | spṛdhaḥ | jaraṇi-prāḥ | adhṛṣṭāḥ |
rajiṣṭhayā | rajyā | paśvaḥ | ā | goḥ | tūtūrṣati | pari | agram | duvasyuḥ ||10.100.12||
ut | budhyadhvam | sa-manasaḥ | sakhāyaḥ | sam | agnim | indhvam | bahavaḥ | sa-nīḻāḥ |
dadhi-krām | agnim | uṣasam | ca | devīm | indra-vataḥ | avase | ni | hvaye | vaḥ ||10.101.1||
mandrā | kṛṇudhvam | dhiyaḥ | ā | tanudhvam | nāvam | aritra-paraṇīm | kṛṇudhvam |
iṣkṛṇudhvam | āyudhā | aram | kṛṇudhvam | prāñcam | yajñam | pra | nayata | sakhāyaḥ ||10.101.2||
yunakta | sīrā | vi | yugā | tanudhvam | kṛte | yonau | vapata | iha | bījam |
girā | ca | śruṣṭiḥ | sa-bharāḥ | asat | naḥ | nedīyaḥ | it | sṛṇyaḥ | pakvam | ā | iyāt ||10.101.3||
sīrā | yuñjanti | kavayaḥ | yugā | vi | tanvate | pṛthak |
dhīrāḥ | deveṣu | sumna-yā ||10.101.4||
niḥ | ā-hāvān | kṛṇotana | sam | varatrāḥ | dadhātana |
siñcāmahai | avatam | udriṇam | vayam | su-sekam | anupa-kṣitam ||10.101.5||
iṣkṛta-āhāvam | avatam | su-varatram | su-secanam |
udriṇam | siñce | akṣitam ||10.101.6||
prīṇīta | aśvān | hitam | jayātha | svasti-vāham | ratham | it | kṛṇudhvam |
droṇa-āhāvam | avatam | aśma-cakram | aṁsatra-kośam | siñcata | nṛ-pānam ||10.101.7||
vrajam | kṛṇudhvam | saḥ | hi | vaḥ | nṛ-pānaḥ | varma | sīvyadhvam | bahulā | pṛthūni |
puraḥ | kṛṇudhvam | āyasīḥ | adhṛṣṭāḥ | mā | vaḥ | susrot | camasaḥ | dṛṁhata | tam ||10.101.8||
ā | vaḥ | dhiyam | yajñiyām | varte | ūtaye | devāḥ | devīm | yajatām | yajñiyām | iha |
sā | naḥ | duhīyat | yavasā-iva | gatvī | sahasra-dhārā | payasā | mahī | gauḥ ||10.101.9||
ā | tu | siñca | harim | īm | droḥ | upa-sthe | vāśībhiḥ | takṣata | aśman-mayībhiḥ |
pari | svajadhvam | daśa | kakṣyābhiḥ | ubhe iti | dhurau | prati | vahnim | yunakta ||10.101.10||
ubhe iti | dhurau | vahniḥ | ā-pibdamānaḥ | antaḥ | yonā-iva | carati | dvi-jāniḥ |
vanaspatim | vane | ā | asthāpayadhvam | ni | su | dadhidhvam | akhanantaḥ | utsam ||10.101.11||
kapṛt | naraḥ | kapṛtham | ut | dadhātana | codayata | khudata | vāja-sātaye |
niṣṭigryaḥ | putram | ā | cyavaya | ūtaye | indram | sa-bādhaḥ | iha | soma-pītaye ||10.101.12||
pra | te | ratham | mithu-kṛtam | indraḥ | avatu | dhṛṣṇu-yā |
asmin | ājau | puru-hūta | śravāyye | dhana-bhakṣeṣu | naḥ | ava ||10.102.1||
ut | sma | vātaḥ | vahati | vāsaḥ | asyāḥ | adhi-ratham | yat | ajayat | sahasram |
rathīḥ | abhūt | mudgalānī | go-iṣṭau | bhare | kṛtam | vi | acet | indra-senā ||10.102.2||
antaḥ | yaccha | jighāṁsataḥ | vajram | indra | abhi-dāsataḥ |
dāsasya | vā | magha-van | āryasya | vā | sanutaḥ | yavaya | vadham ||10.102.3||
udnaḥ | hradam | apibat | jarhṛṣāṇaḥ | kūṭam | sma | tṛṁhat | abhi-mātim | eti |
pra | muṣka-bhāraḥ | śravaḥ | icchamānaḥ | ajiram | bāhū iti | abharat | sisāsan ||10.102.4||
ni | akrandayan | upa-yantaḥ | enam | amehayan | vṛṣabham | madhye | ājeḥ |
tena | sūbharvam | śata-vat | sahasram | gavām | mudgalaḥ | pra-dhane | jigāya ||10.102.5||
kakardave | vṛṣabhaḥ | yuktaḥ | āsīt | avāvacīt | sārathiḥ | asya | keśī |
dudheḥ | yuktasya | dravataḥ | saha | anasā | ṛcchanti | sma | niḥ-padaḥ | mudgalānīm ||10.102.6||
uta | pra-dhim | ut | ahan | asya | vidvān | upa | ayunak | vaṁsagam | atra | śikṣan |
indraḥ | ut | āvat | patim | aghnyānām | araṁhata | padyābhiḥ | kakut-mān ||10.102.7||
śunam | aṣṭrā-vī | acarat | kapardī | varatrāyām | dāru | ā-nahyamānaḥ |
nṛmṇāni | kṛṇvan | bahave | janāya | gāḥ | paspaśānaḥ | taviṣīḥ | adhatta ||10.102.8||
imam | tam | paśya | vṛṣabhasya | yuñjam | kāṣṭhāyāḥ | madhye | dru-ghanam | śayānam |
yena | jigāya | śata-vat | sahasram | gavām | mudgalaḥ | pṛtanājyeṣu ||10.102.9||
āre | aghā | kaḥ | nu | itthā | dadarśa | yam | yuñjanti | tam | ūm̐ iti | ā | sthāpayanti |
na | asmai | tṛṇam | na | udakam | ā | bharanti | ut-taraḥ | dhuraḥ | vahati | pra-dediśat ||10.102.10||
parivṛktā-iva | pati-vidyam | ānaṭ | pīpyānā | kūcakreṇa-iva | siñcan |
eṣa-eṣyā | cit | rathyā | jayema | su-maṅgalam | sina-vat | astu | sātam ||10.102.11||
tvam | viśvasya | jagataḥ | cakṣuḥ | indra | asi | cakṣuṣaḥ |
vṛṣā | yat | ājim | vṛṣaṇā | sisāsasi | codayan | vadhriṇā | yujā ||10.102.12||
āśuḥ | śiśānaḥ | vṛṣabhaḥ | na | bhīmaḥ | ghanāghanaḥ | kṣobhaṇaḥ | carṣaṇīnām |
sam-krandanaḥ | ani-miṣaḥ | eka-vīraḥ | śatam | senāḥ | ajayat | sākam | indraḥ ||10.103.1||
sam-krandanena | ani-miṣeṇa | jiṣṇunā | yut-kāreṇa | duḥ-cyavanena | dhṛṣṇunā |
tat | indreṇa | jayata | tat | sahadhvam | yudhaḥ | naraḥ | iṣu-hastena | vṛṣṇā ||10.103.2||
saḥ | iṣu-hastaiḥ | saḥ | niṣaṅgi-bhiḥ | vaśī | sam-sraṣṭā | saḥ | yudhaḥ | indraḥ | gaṇena |
saṁsṛṣṭa-jit | soma-pāḥ | bāhu-śardhī | ugra-dhanvā | prati-hitābhiḥ | astā ||10.103.3||
bṛhaspate | pari | dīya | rathena | rakṣaḥ-hā | amitrān | apa-bādhamānaḥ |
pra-bhañjan | senāḥ | pra-mṛṇaḥ | yudhā | jayan | asmākam | edhi | avitā | rathānām ||10.103.4||
bala-vijñāyaḥ | sthaviraḥ | pra-vīraḥ | sahasvān | vājī | sahamānaḥ | ugraḥ |
abhi-vīraḥ | abhi-satvā | sahaḥ-jāḥ | jaitram | indra | ratham | ā | tiṣṭha | go-vit ||10.103.5||
gotra-bhidam | go-vidam | vajra-bāhum | jayantam | ajma | pra-mṛṇantam | ojasā |
imam | sa-jātāḥ | anu | vīrayadhvam | indram | sakhāyaḥ | anu | sam | rabhadhvam ||10.103.6||
abhi | gotrāṇi | sahasā | gāhamānaḥ | adayaḥ | vīraḥ | śata-manyuḥ | indraḥ |
duḥ-cyavanaḥ | pṛtanāṣāṭ | ayudhyaḥ | asmākam | senāḥ | avatu | pra | yut-su ||10.103.7||
indraḥ | āsām | netā | bṛhaspatiḥ | dakṣiṇā | yajñaḥ | puraḥ | etu | somaḥ |
deva-senānām | abhi-bhañjatīnām | jayantīnām | marutaḥ | yantu | agram ||10.103.8||
indrasya | vṛṣṇaḥ | varuṇasya | rājñaḥ | ādityānām | marutām | śardhaḥ | ugram |
mahā-manasām | bhuvana-cyavānām | ghoṣaḥ | devānām | jayatām | ut | asthāt ||10.103.9||
ut | harṣaya | magha-van | āyudhāni | ut | satvanām | māmakānām | manāṁsi |
ut | vṛtra-han | vājinām | vājināni | ut | rathānām | jayatām | yantu | ghoṣāḥ ||10.103.10||
asmākam | indraḥ | sam-ṛteṣu | dhvajeṣu | asmākam | yāḥ | iṣavaḥ | tāḥ | jayantu |
asmākam | vīrāḥ | ut-tare | bhavantu | asmān | ūm̐ iti | devāḥ | avata | haveṣu ||10.103.11||
amīṣām | cittam | prati-lobhayantī | gṛhāṇa | aṅgāni | apve | parā | ihi |
abhi | pra | ihi | niḥ | daha | hṛt-su | śokaiḥ | andhena | amitrāḥ | tamasā | sacantām ||10.103.12||
pra | ita | jayata | naraḥ | indraḥ | vaḥ | śarma | yacchatu |
ugrāḥ | vaḥ | santu | bāhavaḥ | anādhṛṣyāḥ | yathā | asatha ||10.103.13||
asāvi | somaḥ | puru-hūta | tubhyam | hari-bhyām | yajñam | upa | yāhi | tūyam |
tubhyam | giraḥ | vipra-vīrāḥ | iyānāḥ | dadhanvire | indra | piba | sutasya ||10.104.1||
ap-su | dhūtasya | hari-vaḥ | piba | iha | nṛ-bhiḥ | sutasya | jaṭharam | pṛṇasva |
mimikṣuḥ | yam | adrayaḥ | indra | tubhyam | tebhiḥ | vardhasva | madam | uktha-vāhaḥ ||10.104.2||
pra | ugrām | pītim | vṛṣṇe | iyarmi | satyām | pra-yai | sutasya | hari-aśva | tubhyam |
indra | dhenābhiḥ | iha | mādayasva | dhībhiḥ | viśvābhiḥ | śacyā | gṛṇānaḥ ||10.104.3||
ūtī | śacī-vaḥ | tava | vīryeṇa | vayaḥ | dadhānāḥ | uśijaḥ | ṛta-jñāḥ |
prajā-vat | indra | manuṣaḥ | duroṇe | tasthuḥ | gṛṇantaḥ | sadha-mādyāsaḥ ||10.104.4||
pranīti-bhiḥ | te | hari-aśva | su-stoḥ | su-sumnasya | puru-rucaḥ | janāsaḥ |
maṁhiṣṭhām | ūtim | vi-tire | dadhānāḥ | stotāraḥ | indra | tava | sūnṛtābhiḥ ||10.104.5||
upa | brahmāṇi | hari-vaḥ | hari-bhyām | somasya | yāhi | pītaye | sutasya |
indra | tvā | yajñaḥ | kṣamamāṇam | ānaṭ | dāśvān | asi | adhvarasya | pra-ketaḥ ||10.104.6||
sahasra-vājam | abhimāti-saham | sute-raṇam | magha-vānam | su-vṛktim |
upa | bhūṣanti | giraḥ | aprati-itam | indram | namasyāḥ | jarituḥ | pananta ||10.104.7||
sapta | āpaḥ | devīḥ | su-raṇāḥ | amṛktāḥ | yābhiḥ | sindhum | ataraḥ | indra | pūḥ-bhit |
navatim | srotyāḥ | nava | ca | sravantīḥ | devebhyaḥ | gātum | manuṣe | ca | vindaḥ ||10.104.8||
apaḥ | mahīḥ | abhi-śasteḥ | amuñcaḥ | ajāgaḥ | āsu | adhi | devaḥ | ekaḥ |
indra | yāḥ | tvam | vṛtra-tūrye | cakartha | tābhiḥ | viśva-āyuḥ | tanvam | pupuṣyāḥ ||10.104.9||
vīreṇyaḥ | kratuḥ | indraḥ | su-śastiḥ | uta | api | dhenā | puru-hūtam | īṭṭe |
ārdayat | vṛtram | akṛṇot | ūm̐ iti | lokam | sasahe | śakraḥ | pṛtanāḥ | abhiṣṭiḥ ||10.104.10||
śunam | huvema | magha-vānam | indram | asmin | bhare | nṛ-tamam | vāja-sātau |
śṛṇvantam | ugram | ūtaye | samat-su | ghnantam | vṛtrāṇi | sam-jitam | dhanānām ||10.104.11||
kadā | vaso iti | stotram | haryate | ā | ava | śmaśā | rudhat | vāriti vāḥ |
dīrgham | sutam | vātāpyāya ||10.105.1||
harī iti | yasya | su-yujā | vi-vratā | veḥ | arvantā | anu | śepā |
ubhā | rajī iti | na | keśinā | patiḥ | dan ||10.105.2||
apa | yoḥ | indraḥ | pāpaje | ā | martaḥ | na | śaśramāṇaḥ | bibhīvān |
śubhe | yat | yuyuje | taviṣī-vān ||10.105.3||
sacā | āyoḥ | indraḥ | carkṛṣe | ā | upānasaḥ | saparyan |
nadayoḥ | vi-vratayoḥ | śūraḥ | indraḥ ||10.105.4||
adhi | yaḥ | tasthau | keṣa-vantā | vyacasvantā | na | puṣṭyai |
vanoti | śiprābhyām | śipriṇī-vān ||10.105.5||
pra | astaut | ṛṣva-ojāḥ | ṛṣvebhiḥ | tatakṣa | śūraḥ | śavasā |
ṛbhuḥ | na | kratu-bhiḥ | mātariśvā ||10.105.6||
vajram | yaḥ | cakre | su-hanāya | dasyave | hirīmaśaḥ | hirīmān |
aruta-hanuḥ | adbhutam | na | rajaḥ ||10.105.7||
ava | naḥ | vṛjinā | śiśīhi | ṛcā | vanema | anṛcaḥ |
na | abrahmā | yajñaḥ | ṛdhak | joṣati | tve iti ||10.105.8||
ūrdhvā | yat | te | tretinī | bhūt | yajñasya | dhūḥ-su | sadman |
sa-jūḥ | nāvam | sva-yaśasam | sacā | āyoḥ ||10.105.9||
śriye | te | pṛśniḥ | upa-secanī | bhūt | śriye | darviḥ | arepāḥ |
yayā | sve | pātre | siñcase | ut ||10.105.10||
śatam | vā | yat | asurya | prati | tvā | su-mitraḥ | itthā | astaut | duḥ-mitraḥ | itthā | astaut |
āvaḥ | yat | dasyu-hatye | kutsa-putram | pra | āvaḥ | yat | dasyu-hatye | kutsa-vatsam ||10.105.11||
ubhau | ūm̐ iti | nūnam | tat | it | arthayethe iti | vi | tanvāthe iti | dhiyaḥ | vastrā | apasā-iva |
sadhrīcīnā | yātave | pra | īm | ajīgariti | sudinā-iva | pṛkṣaḥ | ā | taṁsayethe iti ||10.106.1||
uṣṭārā-iva | pharvareṣu | śrayethe iti | prāyogā-iva | śvātryā | śāsuḥ | ā | ithaḥ |
dūtā-iva | hi | sthaḥ | yaśasā | janeṣu | mā | apa | sthātam | mahiṣā-iva | ava-pānāt ||10.106.2||
sākam-yujā | śakunasya-iva | pakṣā | paśvā-iva | citrā | yajuḥ | ā | gamiṣṭam |
agniḥ-iva | deva-yoḥ | dīdi-vāṁsā | parijmānā-iva | yajathaḥ | puru-trā ||10.106.3||
āpī iti | vaḥ | asme iti | pitarā-iva | putrā | ugrā-iva | rucā | nṛpatī iveti nṛpatī-iva | turyai |
iryā-iva | puṣṭyai | kiraṇā-iva | bhujyai | śruṣṭīvānā-iva | havam | ā | gamiṣṭam ||10.106.4||
vaṁsagā-iva | pūṣaryā | śimbātā | mitrā-iva | ṛtā | śatarā | śātapantā |
vājā-iva | uccā | vayasā | gharmye-sthā | meṣā-iva | iṣā | saparyā | purīṣā ||10.106.5||
sṛṇyā-iva | jarbharī iti | turpharītū iti | naitośā-iva | turpharī iti | parpharīkā |
udanyajā-iva | jemanā | maderū iti | tā | me | jarāyu | ajaram | marāyu ||10.106.6||
pajrā-iva | carcaram | jāram | marāyu | kṣadma-iva | artheṣu | tartarīthaḥ | ugrā |
ṛbhū iti | na | āpat | kharamajrā | khara-jruḥ | vāyuḥ | na | parpharat | kṣayat | rayīṇām ||10.106.7||
gharmā-iva | madhu | jaṭhare | sanerū iti | bhage-avitā | turpharī iti | phārivā | aram |
patarā-iva | cacarā | candra-nirnik | manaḥ-ṛṅgā | mananyā | na | jagmī iti ||10.106.8||
bṛhantā-iva | gambhareṣu | prati-sthām | pādā-iva | gādham | tarate | vidāthaḥ |
karṇā-iva | śāsuḥ | anu | hi | smarāthaḥ | aṁśā-iva | naḥ | bhajatam | citram | apnaḥ ||10.106.9||
āraṅgarā-iva | madhu | ā | īrayethe iti | sāraghā-iva | gavi | nīcīna-bāre |
kīnārā-iva | svedam | ā-sisvidānā | kṣāma-iva | ūrjā | suyavasa-at | sacethe iti ||10.106.10||
ṛdhyāma | stomam | sanuyāma | vājam | ā | naḥ | mantram | sa-rathā | iha | upa | yātam |
yaśaḥ | na | pakvam | madhu | goṣu | antaḥ | ā | bhūta-aṁśaḥ | aśvinoḥ | kāmam | aprāḥ ||10.106.11||
āviḥ | abhūt | mahi | māghonam | eṣām | viśvam | jīvam | tamasaḥ | niḥ | amoci |
mahi | jyotiḥ | pitṛ-bhiḥ | dattam | ā | agāt | uruḥ | panthāḥ | dakṣiṇāyāḥ | adarśi ||10.107.1||
uccā | divi | dakṣiṇā-vantaḥ | asthuḥ | ye | aśva-dāḥ | saha | te | sūryeṇa |
hiraṇya-dāḥ | amṛta-tvam | bhajante | vāsaḥ-dāḥ | soma | pra | tirante | āyuḥ ||10.107.2||
daivī | pūrtiḥ | dakṣiṇā | deva-yajyā | na | kava-aribhyaḥ | nahi | te | pṛṇanti |
atha | naraḥ | prayata-dakṣiṇāsaḥ | avadya-bhiyā | bahavaḥ | pṛṇanti ||10.107.3||
śata-dhāram | vāyum | arkam | svaḥ-vidam | nṛ-cakṣasaḥ | te | abhi | cakṣate | haviḥ |
ye | pṛṇanti | pra | ca | yacchanti | sam-game | te | dakṣiṇām | duhate | sapta-mātaram ||10.107.4||
dakṣiṇā-vān | prathamaḥ | hūtaḥ | eti | dakṣiṇā-vān | grāma-nīḥ | agram | eti |
tam | eva | manye | nṛ-patim | janānām | yaḥ | prathamaḥ | dakṣiṇām | ā-vivāya ||10.107.5||
tam | eva | ṛṣim | tam | ūm̐ iti | brahmāṇam | āhuḥ | yajña-nyam | sāma-gām | uktha-śasam |
saḥ | śukrasya | tanvaḥ | veda | tisraḥ | yaḥ | prathamaḥ | dakṣiṇayā | rarādha ||10.107.6||
dakṣiṇā | aśvam | dakṣiṇā | gām | dadāti | dakṣiṇā | candram | uta | yat | hiraṇyam |
dakṣiṇā | annam | vanute | yaḥ | naḥ | ātmā | dakṣiṇām | varma | kṛṇute | vi-jānan ||10.107.7||
na | bhojāḥ | mamruḥ | na | ni-artham | īyuḥ | na | riṣyanti | na | vyathante | ha | bhojāḥ |
idam | yat | viśvam | bhuvanam | svariti svaḥ | ca | etat | sarvam | dakṣiṇā | ebhyaḥ | dadāti ||10.107.8||
bhojāḥ | jigyuḥ | surabhim | yonim | agre | bhojāḥ | jigyuḥ | vadhvam | yā | su-vāsāḥ |
bhojāḥ | jigyuḥ | antaḥ-peyam | surāyāḥ | bhojāḥ | jigyuḥ | ye | ahūtāḥ | pra-yanti ||10.107.9||
bhojāya | aśvam | sam | mṛjanti | āśum | bhojāya | āste | kanyā | śumbhamānā |
bhojasya | idam | puṣkariṇī-iva | veśma | pari-kṛtam | devamānā-iva | citram ||10.107.10||
bhojam | aśvāḥ | suṣṭhu-vāhaḥ | vahanti | su-vṛt | rathaḥ | vartate | dakṣiṇāyāḥ |
bhojam | devāsaḥ | avata | bhareṣu | bhojaḥ | śatrūn | sam-anīkeṣu | jetā ||10.107.11||
kim | icchantī | saramā | pra | idam | ānaṭ | dūre | hi | adhvā | jaguriḥ | parācaiḥ |
kā | asme-hitiḥ | kā | pari-takmyā | āsīt | katham | rasāyāḥ | ataraḥ | payāṁsi ||10.108.1||
indrasya | dūtīḥ | iṣitā | carāmi | mahaḥ | icchantī | paṇayaḥ | ni-dhīn | vaḥ |
ati-skadaḥ | bhiyasā | tat | naḥ | āvat | tathā | rasāyāḥ | ataram | payāṁsi ||10.108.2||
kīdṛṅ | indraḥ | sarame | kā | dṛśīkā | yasya | idam | dūtīḥ | asaraḥ | parākāt |
ā | ca | gacchāt | mitram | ena | dadhāma | atha | gavām | go-patiḥ | naḥ | bhavāti ||10.108.3||
na | aham | tam | veda | dabhyam | dabhat | saḥ | yasya | idam | dūtīḥ | asaram | parākāt |
na | tam | gūhanti | sravataḥ | gabhīrāḥ | hatāḥ | indreṇa | paṇayaḥ | śayadhve ||10.108.4||
imāḥ | gāvaḥ | sarame | yāḥ | aicchaḥ | pari | divaḥ | antān | su-bhage | patantī |
kaḥ | te | enāḥ | ava | sṛjāt | ayudhvī | uta | asmākam | āyudhā | santi | tigmā ||10.108.5||
asenyā | vaḥ | paṇayaḥ | vacāṁsi | aniṣavyāḥ | tanvaḥ | santu | pāpīḥ |
adhṛṣṭaḥ | vaḥ | etavai | astu | panthāḥ | bṛhaspatiḥ | vaḥ | ubhayā | na | mṛḻāt ||10.108.6||
ayam | ni-dhiḥ | sarame | adri-budhnaḥ | gobhiḥ | aśvebhiḥ | vasu-bhiḥ | ni-ṛṣṭaḥ |
rakṣanti | tam | paṇayaḥ | ye | su-gopāḥ | reku | padam | alakam | ā | jagantha ||10.108.7||
ā | iha | gaman | ṛṣayaḥ | soma-śitāḥ | ayāsyaḥ | aṅgirasaḥ | nava-gvāḥ |
te | etam | ūrvam | vi | bhajanta | gonām | atha | etat | vacaḥ | paṇayaḥ | vaman | it ||10.108.8||
eva | ca | tvam | sarame | ā-jagantha | pra-bādhitā | sahasā | daivyena |
svasāram | tvā | kṛṇavai | mā | punaḥ | gāḥ | apa | te | gavām | su-bhage | bhajāma ||10.108.9||
na | aham | veda | bhrātṛ-tvam | no iti | svasṛ-tvam | indraḥ | viduḥ | aṅgirasaḥ | ca | ghorāḥ |
go-kāmāḥ | me | acchadayan | yat | āyam | apa | ataḥ | ita | paṇayaḥ | varīyaḥ ||10.108.10||
dūram | ita | paṇayaḥ | varīyaḥ | ut | gāvaḥ | yantu | minatīḥ | ṛtena |
bṛhaspatiḥ | yāḥ | avindat | ni-gūḻhāḥ | somaḥ | grāvāṇaḥ | ṛṣayaḥ | ca | viprāḥ ||10.108.11||
te | avadan | prathamāḥ | brahma-kilbiṣe | akūpāraḥ | salilaḥ | mātariśvā |
vīḻu-harāḥ | tapaḥ | ugraḥ | mayaḥ-bhūḥ | āpaḥ | devīḥ | prathama-jāḥ | ṛtena ||10.109.1||
somaḥ | rājā | prathamaḥ | brahma-jāyām | punariti | pra | ayacchat | ahṛṇīyamānaḥ |
anu-artitā | varuṇaḥ | mitraḥ | āsīt | agniḥ | hotā | hasta-gṛhya | ā | nināya ||10.109.2||
hastena | eva | grāhyaḥ | ā-dhiḥ | asyāḥ | brahma-jāyā | iyam | iti | ca | it | avocan |
na | dūtāya | pra-hye | tasthe | eṣā | tathā | rāṣṭram | gupitam | kṣatriyasya ||10.109.3||
devāḥ | etasyām | avadanta | pūrve | sapta-ṛṣayaḥ | tapase | ye | ni-seduḥ |
bhīmā | jāyā | brāhmaṇasya | upa-nītā | duḥ-dhām | dadhāti | parame | vi-oman ||10.109.4||
brahma-cārī | carati | veviṣat | viṣaḥ | saḥ | devānām | bhavati | ekam | aṅgam |
tena | jāyām | anu | avindat | bṛhaspatiḥ | somena | nītām | juhvam | na | devāḥ ||10.109.5||
punaḥ | vai | devāḥ | adaduḥ | punaḥ | manuṣyāḥ | uta |
rājānaḥ | satyam | kṛṇvānāḥ | brahma-jāyām | punaḥ | daduḥ ||10.109.6||
punaḥ-dāya | brahma-jāyām | kṛtvī | devaiḥ | ni-kilbiṣam |
ūrjam | pṛthivyāḥ | bhaktvāya | uru-gāyam | upa | āsate ||10.109.7||
sam-iddhaḥ | adya | manuṣaḥ | duroṇe | devaḥ | devān | yajasi | jāta-vedaḥ |
ā | ca | vaha | mitra-mahaḥ | cikitvān | tvam | dūtaḥ | kaviḥ | asi | pra-cetāḥ ||10.110.1||
tanū-napāt | pathaḥ | ṛtasya | yānān | madhvā | sam-añjan | svadaya | su-jihva |
manmāni | dhībhiḥ | uta | yajñam | ṛndhan | deva-trā | ca | kṛṇuhi | adhvaram | naḥ ||10.110.2||
ā-juhvānaḥ | īḍyaḥ | vandyaḥ | ca | ā | yāhi | agne | vasu-bhiḥ | sa-joṣāḥ |
tvam | devānām | asi | yahva | hotā | saḥ | etān | yakṣi | iṣitaḥ | yajīyān ||10.110.3||
prācīnam | barhiḥ | pra-diśā | pṛthivyāḥ | vastoḥ | asyāḥ | vṛjyate | agre | ahnām |
vi | ūm̐ iti | prathate | vi-taram | varīyaḥ | devebhyaḥ | aditaye | syonam ||10.110.4||
vyacasvatīḥ | urviyā | vi | śrayantām | pati-bhyaḥ | na | janayaḥ | śumbhamānāḥ |
devīḥ | dvāraḥ | bṛhatīḥ | viśvam-invāḥ | devebhyaḥ | bhavata | supra-ayanāḥ ||10.110.5||
ā | susvayantī iti | yajate iti | upāke iti | uṣasānaktā | sadatām | ni | yonau |
divye iti | yoṣaṇe iti | bṛhatī iti | surukme iti su-rukme | adhi | śriyam | śukra-piśam | dadhāne iti ||10.110.6||
daivyā | hotārā | prathamā | su-vācā | mimānā | yajñam | manuṣaḥ | yajadhyai |
pra-codayantā | vidatheṣu | kārū iti | prācīnam | jyotiḥ | pra-diśā | diśantā ||10.110.7||
ā | naḥ | yajñam | bhāratī | tūyam | etu | iḻā | manuṣvat | iha | cetayantī |
tisraḥ | devīḥ | barhiḥ | ā | idam | syonam | sarasvatī | su-apasaḥ | sadantu ||10.110.8||
yaḥ | ime iti | dyāvāpṛthivī iti | janitrī iti | rūpaiḥ | apiṁśat | bhuvanāni | viśvā |
tam | adya | hotaḥ | iṣitaḥ | yajīyān | devam | tvaṣṭāram | iha | yakṣi | vidvān ||10.110.9||
upa-avasṛja | tmanyā | sam-añjan | devānām | pāthaḥ | ṛtu-thā | havīṁṣi |
vanaspatiḥ | śamitā | devaḥ | agniḥ | svadantu | havyam | madhunā | ghṛtena ||10.110.10||
sadyaḥ | jātaḥ | vi | amimīta | yajñam | agniḥ | devānām | abhavat | puraḥ-gāḥ |
asya | hotuḥ | pra-diśi | ṛtasya | vāci | svāhā-kṛtam | haviḥ | adantu | devāḥ ||10.110.11||
manīṣiṇaḥ | pra | bharadhvam | manīṣām | yathā-yathā | matayaḥ | santi | nṛṇām |
indram | satyaiḥ | ā | īrayāma | kṛtebhiḥ | saḥ | hi | vīraḥ | girvaṇasyuḥ | vidānaḥ ||10.111.1||
ṛtasya | hi | sadasaḥ | dhītiḥ | adyaut | sam | gārṣṭeyaḥ | vṛṣabhaḥ | gobhiḥ | ānaṭ |
ut | atiṣṭhat | taviṣeṇa | raveṇa | mahānti | cit | sam | vivyāca | rajāṁsi ||10.111.2||
indraḥ | kila | śrutyai | asya | veda | saḥ | hi | jiṣṇuḥ | pathi-kṛt | sūryāya |
āt | menām | kṛṇvan | acyutaḥ | bhuvat | goḥ | patiḥ | divaḥ | sana-jāḥ | aprati-itaḥ ||10.111.3||
indraḥ | mahnā | mahataḥ | arṇavasya | vratā | amināt | aṅgiraḥ-bhiḥ | gṛṇānaḥ |
purūṇi | cit | ni | tatāna | rajāṁsi | dādhāra | yaḥ | dharuṇam | satya-tātā ||10.111.4||
indraḥ | divaḥ | prati-mānam | pṛthivyāḥ | viśvā | veda | savanā | hanti | śuṣṇam |
mahīm | cit | dyām | ā | atanot | sūryeṇa | cāskambha | cit | skambhanena | skabhīyān ||10.111.5||
vajreṇa | hi | vṛtra-hā | vṛtram | astaḥ | adevasya | śūśuvānasya | māyāḥ |
vi | dhṛṣṇo iti | atra | dhṛṣatā | jaghantha | atha | abhavaḥ | magha-van | bāhu-ojāḥ ||10.111.6||
sacanta | yat | uṣasaḥ | sūryeṇa | citrām | asya | ketavaḥ | rām | avindan |
ā | yat | nakṣatram | dadṛśe | divaḥ | na | punaḥ | yataḥ | nakiḥ | addhā | nu | veda ||10.111.7||
dūram | kila | prathamāḥ | jagmuḥ | āsām | indrasya | yāḥ | pra-save | sasruḥ | āpaḥ |
kva | svit | agram | kva | budhnaḥ | āsām | āpaḥ | madhyam | kva | vaḥ | nūnam | antaḥ ||10.111.8||
sṛjaḥ | sindhūn | ahinā | jagrasānān | āt | it | etāḥ | pra | vivijre | javena |
mumukṣamāṇāḥ | uta | yāḥ | mumucre | adha | it | etāḥ | na | ramante | ni-tiktāḥ ||10.111.9||
sadhrīcīḥ | sindhum | uśatīḥ-iva | āyan | sanāt | jāraḥ | āritaḥ | pūḥ-bhit | āsām |
astam | ā | te | pārthivā | vasūni | asme iti | jagmuḥ | sūnṛtāḥ | indra | pūrvīḥ ||10.111.10||
indra | piba | prati-kāmam | sutasya | prātaḥ-sāvaḥ | tava | hi | pūrva-pītiḥ |
harṣasva | hantave | śūra | śatrūn | ukthebhiḥ | te | vīryā | pra | bravāma ||10.112.1||
yaḥ | te | rathaḥ | manasaḥ | javīyān | ā | indra | tena | soma-peyāya | yāhi |
tūyam | ā | te | harayaḥ | pra | dravantu | yebhiḥ | yāsi | vṛṣa-bhiḥ | mandamānaḥ ||10.112.2||
haritvatā | varcasā | sūryasya | śreṣṭhaiḥ | rūpaiḥ | tanvam | sparśayasva |
asmābhiḥ | indra | sakhi-bhiḥ | huvānaḥ | sadhrīcīnaḥ | mādayasva | ni-sadya ||10.112.3||
yasya | tyat | te | mahimānam | madeṣu | ime iti | mahī iti | rodasī iti | na | aviviktām |
tat | okaḥ | ā | hari-bhiḥ | indra | yuktaiḥ | priyebhiḥ | yāhi | priyam | annam | accha ||10.112.4||
yasya | śaśvat | papi-vān | indra | śatrūn | ananu-kṛtyā | raṇyā | cakartha |
saḥ | te | puram-dhim | taviṣīm | iyarti | saḥ | te | madāya | sutaḥ | indra | somaḥ ||10.112.5||
idam | te | pātram | sana-vittam | indra | piba | somam | enā | śatakrato iti śata-krato |
pūrṇaḥ | ā-hāvaḥ | madirasya | madhvaḥ | yam | viśve | it | abhi-haryanti | devāḥ ||10.112.6||
vi | hi | tvām | indra | purudhā | janāsaḥ | hita-prayasaḥ | vṛṣabha | hvayante |
asmākam | te | madhumat-tamāni | imā | bhuvan | savanā | teṣu | harya ||10.112.7||
pra | te | indra | pūrvyāṇi | pra | nūnam | vīryā | vocam | prathamā | kṛtāni |
satīna-manyuḥ | aśrathayaḥ | adrim | su-vedanām | akṛṇoḥ | brahmaṇe | gām ||10.112.8||
ni | su | sīda | gaṇa-pate | gaṇeṣu | tvām | āhuḥ | vipra-tamam | kavīnām |
na | ṛte | tvat | kriyate | kim | cana | āre | mahām | arkam | magha-van | citram | arca ||10.112.9||
abhi-khyā | naḥ | magha-van | nādhamānān | sakhe | bodhi | vasu-pate | sakhīnām |
raṇam | kṛdhi | raṇa-kṛt | satya-śuṣma | abhakte | cit | ā | bhaja | rāye | asmān ||10.112.10||
tam | asya | dyāvāpṛthivī iti | sa-cetasā | viśvebhiḥ | devaiḥ | anu | śuṣmam | āvatām |
yat | ait | kṛṇvānaḥ | mahimānam | indriyam | pītvī | somasya | kratu-mān | avardhata ||10.113.1||
tam | asya | viṣṇuḥ | mahimānam | ojasā | aṁśum | dadhanvān | madhunaḥ | vi | rapśate |
devebhiḥ | indraḥ | magha-vā | sayāva-bhiḥ | vṛtram | jaghanvān | abhavat | vareṇyaḥ ||10.113.2||
vṛtreṇa | yat | ahinā | bibhrat | āyudhā | sam-asthithāḥ | yudhaye | śaṁsam | ā-vide |
viśve | te | atra | marutaḥ | saha | tmanā | avardhan | ugra | mahimānam | indriyam ||10.113.3||
jajñānaḥ | eva | vi | abādhata | spṛdhaḥ | pra | apaśyat | vīraḥ | abhi | pauṁsyam | raṇam |
avṛścat | adrim | ava | sa-syadaḥ | sṛjat | astabhnāt | nākam | su-apasyayā | pṛthum ||10.113.4||
āt | indraḥ | satrā | taviṣīḥ | apatyata | varīyaḥ | dyāvāpṛthivī iti | abādhata |
ava | abharat | dhṛṣitaḥ | vajram | āyasam | śevam | mitrāya | varuṇāya | dāśuṣe ||10.113.5||
indrasya | atra | taviṣībhyaḥ | vi-rapśinaḥ | ṛghāyataḥ | araṁhayanta | manyave |
vṛtram | yat | ugraḥ | vi | avṛścat | ojasā | apaḥ | bibhratam | tamasā | pari-vṛtam ||10.113.6||
yā | vīryāṇi | prathamāni | kartvā | mahi-tvebhiḥ | yatamānau | sam-īyatuḥ |
dhvāntam | tamaḥ | ava | dadhvase | hate | indraḥ | mahnā | pūrva-hūtau | apatyata ||10.113.7||
viśve | devāsaḥ | adha | vṛṣṇyāni | te | avardhayan | soma-vatyā | vacasyayā |
raddham | vṛtram | ahim | indrasya | hanmanā | agniḥ | na | jambhaiḥ | tṛṣu | annam | āvayat ||10.113.8||
bhūri | dakṣebhiḥ | vacanebhiḥ | ṛkva-bhiḥ | sakhyebhiḥ | sakhyāni | pra | vocata |
indraḥ | dhunim | ca | cumurim | ca | dambhayan | śraddhā-manasyā | śṛṇute | dabhītaye ||10.113.9||
tvam | purūṇi | ā | bhara | su-aśvyā | yebhiḥ | maṁsai | ni-vacanāni | śaṁsan |
su-gebhiḥ | viśvā | duḥ-itā | tarema | vido iti | su | naḥ | urviyā | gādham | adya ||10.113.10||
gharmā | sam-antā | tri-vṛtam | vi | āpatuḥ | tayoḥ | juṣṭim | mātariśvā | jagāma |
divaḥ | payaḥ | didhiṣāṇāḥ | aveṣan | viduḥ | devāḥ | saha-sāmānam | arkam ||10.114.1||
tisraḥ | deṣṭrāya | niḥ-ṛtīḥ | upa | āsate | dīrgha-śrutaḥ | vi | hi | jānanti | vahnayaḥ |
tāsām | ni | cikyuḥ | kavayaḥ | ni-dānam | pareṣu | yāḥ | guhyeṣu | vrateṣu ||10.114.2||
catuḥ-kapardā | yuvatiḥ | su-peśāḥ | ghṛta-pratīkā | vayunāni | vaste |
tasyām | su-parṇā | vṛṣaṇā | ni | sedatuḥ | yatra | devāḥ | dadhire | bhāga-dheyam ||10.114.3||
ekaḥ | su-parṇaḥ | saḥ | samudram | ā | viveśa | saḥ | idam | viśvam | bhuvanam | vi | caṣṭe |
tam | pākena | manasā | apaśyam | antitaḥ | tam | mātā | reḻhi | saḥ | ūm̐ iti | reḻhi | mātaram ||10.114.4||
su-parṇam | viprāḥ | kavayaḥ | vacaḥ-bhiḥ | ekam | santam | bahudhā | kalpayanti |
chandāṁsi | ca | dadhataḥ | adhvareṣu | grahān | somasya | mimate | dvādaśa ||10.114.5||
ṣaṭ-triṁśān | ca | caturaḥ | kalpayantaḥ | chandāṁsi | ca | dadhataḥ | ā-dvādaśam |
yajñam | vi-māya | kavayaḥ | manīṣā | ṛk-sāmābhyām | pra | ratham | vartayanti ||10.114.6||
catuḥ-daśa | anye | mahimānaḥ | asya | tam | dhīrāḥ | vācā | pra | nayanti | sapta |
āpnānam | tīrtham | kaḥ | iha | pra | vocat | yena | pathā | pra-pibante | sutasya ||10.114.7||
sahasradhā | pañca-daśāni | ukthā | yāvat | dyāvāpṛthivī iti | tāvat | it | tat |
sahasradhā | mahimānaḥ | sahasram | yāvat | brahma | vi-sthitam | tāvatī | vāk ||10.114.8||
kaḥ | chandasām | yogam | ā | veda | dhīraḥ | kaḥ | dhiṣṇyām | prati | vācam | papāda |
kam | ṛtvijām | aṣṭamam | śūram | āhuḥ | harī iti | indrasya | ni | cikāya | kaḥ | svit ||10.114.9||
bhūmyāḥ | antam | pari | eke | caranti | rathasya | dhūḥ-su | yuktāsaḥ | asthuḥ |
śramasya | dāyam | vi | bhajanti | ebhyaḥ | yadā | yamaḥ | bhavati | harmye | hitaḥ ||10.114.10||
citraḥ | it | śiśoḥ | taruṇasya | vakṣathaḥ | na | yaḥ | mātarau | api-eti | dhātave |
anūdhāḥ | yadi | jījanat | adha | ca | nu | vavakṣa | sadyaḥ | mahi | dūtyam | caran ||10.115.1||
agniḥ | ha | nāma | dhāyi | dan | apaḥ-tamaḥ | sam | yaḥ | vanā | yuvate | bhasmanā | datā |
abhi-pramurā | juhvā | su-adhvaraḥ | inaḥ | na | prothamānaḥ | yavase | vṛṣā ||10.115.2||
tam | vaḥ | vim | na | dru-sadam | devam | andhasaḥ | indum | prothantam | pra-vapantam | arṇavam |
āsā | vahnim | na | śociṣā | vi-rapśinam | mahi-vratam | na | sarajantam | adhvanaḥ ||10.115.3||
vi | yasya | te | jrayasānasya | ajara | dhakṣoḥ | na | vātāḥ | pari | santi | acyutāḥ |
ā | raṇvāsaḥ | yuyudhayaḥ | na | satvanam | tritam | naśanta | pra | śiṣantaḥ | iṣṭaye ||10.115.4||
saḥ | it | agniḥ | kaṇva-tamaḥ | kaṇva-sakhā | aryaḥ | parasya | antarasya | taruṣaḥ |
agniḥ | pātu | gṛṇataḥ | agniḥ | sūrīn | agniḥ | dadātu | teṣām | avaḥ | naḥ ||10.115.5||
vājin-tamāya | sahyase | su-pitrya | tṛṣu | cyavānaḥ | anu | jāta-vedase |
anudre | cit | yaḥ | dhṛṣatā | varam | sate | mahin-tamāya | dhanvanā | it | aviṣyate ||10.115.6||
eva | agniḥ | martaiḥ | saha | sūri-bhiḥ | vasuḥ | stave | sahasaḥ | sūnaraḥ | nṛ-bhiḥ |
mitrāsaḥ | na | ye | su-dhitāḥ | ṛta-yavaḥ | dyāvaḥ | na | dyumnaiḥ | abhi | santi | mānuṣān ||10.115.7||
ūrjaḥ | napāt | sahasā-van | iti | tvā | upa-stutasya | vandate | vṛṣā | vāk |
tvām | stoṣāma | tvayā | su-vīrāḥ | drāghīyaḥ | āyuḥ | pra-taram | dadhānāḥ ||10.115.8||
iti | tvā | agne | vṛṣṭi-havyasya | putrāḥ | upa-stutāsaḥ | ṛṣayaḥ | avocan |
tān | ca | pāhi | gṛṇataḥ | ca | sūrīn | vaṣaṭ | vaṣaṭ | iti | ūrdhvāsaḥ | anakṣan | namaḥ | namaḥ | iti | ūrdhvāsaḥ | anakṣan ||10.115.9||
piba | somam | mahate | indriyāya | piba | vṛtrāya | hantave | śaviṣṭha |
piba | rāye | śavase | hūyamānaḥ | piba | madhvaḥ | tṛpat | indra | ā | vṛṣasva ||10.116.1||
asya | piba | kṣu-mataḥ | pra-sthitasya | indra | somasya | varam | ā | sutasya |
svasti-dāḥ | manasā | mādayasva | arvācīnaḥ | revate | saubhagāya ||10.116.2||
mamattu | tvā | divyaḥ | somaḥ | indra | mamattu | yaḥ | sūyate | pārthiveṣu |
mamattu | yena | varivaḥ | cakartha | mamattu | yena | ni-riṇāsi | śatrūn ||10.116.3||
ā | dvi-barhāḥ | aminaḥ | yātu | indraḥ | vṛṣā | hari-bhyām | pari-siktam | andhaḥ |
gavi | ā | sutasya | pra-bhṛtasya | madhvaḥ | satrā | khedām | aruśa-hā | ā | vṛṣasva ||10.116.4||
ni | tigmāni | bhrāśayan | bhrāśyāni | ava | sthirā | tanuhi | yātu-jūnām |
ugrāya | te | sahaḥ | balam | dadāmi | prati-itya | śatrūn | vi-gadeṣu | vṛśca ||10.116.5||
vi | aryaḥ | indra | tanuhi | śravāṁsi | ojaḥ | sthirā-iva | dhanvanaḥ | abhi-mātīḥ |
asmadryak | vavṛdhānaḥ | sahaḥ-bhiḥ | ani-bhṛṣṭaḥ | tanvam | vavṛdhasva ||10.116.6||
idam | haviḥ | magha-van | tubhyam | rātam | prati | sam-rāṭ | ahṛṇānaḥ | gṛbhāya |
tubhyam | sutaḥ | magha-van | tubhyam | pakvaḥ | addhi | indra | piba | ca | pra-sthitasya ||10.116.7||
addhi | it | indra | pra-sthitā | imā | havīṁṣi | canaḥ | dadhiṣva | pacatā | uta | somam |
prayasvantaḥ | prati | haryāmasi | tvā | satyāḥ | santu | yajamānasya | kāmāḥ ||10.116.8||
pra | indrāgni-bhyām | su-vacasyām | iyarmi | sindhau-iva | pra | īrayam | nāvam | arkaiḥ |
ayāḥ-iva | pari | caranti | devāḥ | ye | asmabhyam | dhana-dāḥ | ut-bhidaḥ | ca ||10.116.9||
na | vai | ūm̐ iti | devāḥ | kṣudham | it | vadham | daduḥ | uta | āśitam | upa | gacchanti | mṛtyavaḥ |
uto iti | rayiḥ | pṛṇataḥ | na | upa | dasyati | uta | apṛṇan | marḍitāram | na | vindate ||10.117.1||
yaḥ | ādhrāya | cakamānāya | pitvaḥ | anna-vān | san | raphitāya | upa-jagmuṣe |
sthiram | manaḥ | kṛṇute | sevate | purā | uto iti | cit | saḥ | marḍitāram | na | vindate ||10.117.2||
saḥ | it | bhojaḥ | yaḥ | gṛhave | dadāti | anna-kāmāya | carate | kṛśāya |
aram | asmai | bhavati | yāma-hūtau | uta | aparīṣu | kṛṇute | sakhāyam ||10.117.3||
na | saḥ | sakhā | yaḥ | na | dadāti | sakhye | sacā-bhuve | sacamānāya | pitvaḥ |
apa | asmāt | pra | iyāt | na | tat | okaḥ | asti | pṛṇantam | anyam | araṇam | cit | icchet ||10.117.4||
pṛṇīyāt | it | nādhamānāya | tavyān | drāghīyāṁsam | anu | paśyeta | panthām |
o iti | hi | vartante | rathyā-iva | cakrā | anyam-anyam | upa | tiṣṭhanta | rāyaḥ ||10.117.5||
mogham | annam | vindate | apra-cetāḥ | satyam | bravīmi | vadhaḥ | it | saḥ | tasya |
na | aryamaṇam | puṣyati | no iti | sakhāyam | kevala-aghaḥ | bhavati | kevala-ādī ||10.117.6||
kṛṣan | it | phālaḥ | āśitam | kṛṇoti | yan | adhvānam | apa | vṛṅkte | caritraiḥ |
vadan | brahmā | avadataḥ | vanīyān | pṛṇan | āpiḥ | apṛṇantam | abhi | syāt ||10.117.7||
eka-pāt | bhūyaḥ | dvi-padaḥ | vi | cakrame | dvi-pāt | tri-pādam | abhi | eti | paścāt |
catuḥ-pāt | eti | dvi-padām | abhi-svare | sam-paśyan | paṅktīḥ | upa-tiṣṭhamānaḥ ||10.117.8||
samau | cit | hastau | na | samam | viviṣṭaḥ | sam-mātarā | cit | na | samam | duhāte iti |
yamayoḥ | cit | na | samā | vīryāṇi | jñātī iti | cit | santau | na | samam | pṛṇītaḥ ||10.117.9||
agne | haṁsi | ni | atriṇam | dīdyat | martyeṣu | ā |
sve | kṣaye | śuci-vrata ||10.118.1||
ut | tiṣṭhasi | su-āhutaḥ | ghṛtāni | prati | modase |
yat | tvā | srucaḥ | sam-asthiran ||10.118.2||
saḥ | ā-hutaḥ | vi | rocate | agniḥ | īḻenyaḥ | girā |
srucā | pratīkam | ajyate ||10.118.3||
ghṛtena | agniḥ | sam | ajyate | madhu-pratīkaḥ | ā-hutaḥ |
rocamānaḥ | vibhā-vasuḥ ||10.118.4||
jaramāṇaḥ | sam | idhyase | devebhyaḥ | havya-vāhana |
tam | tvā | havanta | martyāḥ ||10.118.5||
tam | martāḥ | amartyam | ghṛtena | agnim | saparyata |
adābhyam | gṛha-patim ||10.118.6||
adābhyena | śociṣā | agne | rakṣaḥ | tvam | daha |
gopāḥ | ṛtasya | dīdihi ||10.118.7||
saḥ | tvam | agne | pratīkena | prati | oṣa | yātu-dhānyaḥ |
uru-kṣayeṣu | dīdyat ||10.118.8||
tam | tvā | gīḥ-bhiḥ | uru-kṣayāḥ | havya-vāham | sam | īdhire |
yajiṣṭham | mānuṣe | jane ||10.118.9||
iti | vai | iti | me | manaḥ | gām | aśvam | sanuyām | iti |
kuvit | somasya | apām | iti ||10.119.1||
pra | vātāḥ-iva | dodhataḥ | ut | mā | pītāḥ | ayaṁsata |
kuvit | somasya | apām | iti ||10.119.2||
ut | mā | pītāḥ | ayaṁsata | ratham | aśvāḥ-iva | āśavaḥ |
kuvit | somasya | apām | iti ||10.119.3||
upa | mā | matiḥ | asthita | vāśrā | putram-iva | priyam |
kuvit | somasya | apām | iti ||10.119.4||
aham | taṣṭā-iva | vandhuram | pari | acāmi | hṛdā | matim |
kuvit | somasya | apām | iti ||10.119.5||
nahi | me | akṣi-pat | cana | acchāntsuḥ | pañca | kṛṣṭayaḥ |
kuvit | somasya | apām | iti ||10.119.6||
nahi | me | rodasī iti | ubhe iti | anyam | pakṣam | cana | prati |
kuvit | somasya | apām | iti ||10.119.7||
abhi | dyām | mahinā | bhuvam | abhi | imām | pṛthivīm | mahīm |
kuvit | somasya | apām | iti ||10.119.8||
hanta | aham | pṛthivīm | imām | ni | dadhāni | iha | vā | iha | vā |
kuvit | somasya | apām | iti ||10.119.9||
oṣam | it | pṛthivīm | aham | jaṅghanāni | iha | vā | iha | vā |
kuvit | somasya | apām | iti ||10.119.10||
divi | me | anyaḥ | pakṣaḥ | adhaḥ | anyam | acīkṛṣam |
kuvit | somasya | apām | iti ||10.119.11||
aham | asmi | mahā-mahaḥ | abhi-nabhyam | ut-īṣitaḥ |
kuvit | somasya | apām | iti ||10.119.12||
gṛhaḥ | yāmi | aram-kṛtaḥ | devebhyaḥ | havya-vāhanaḥ |
kuvit | somasya | apām | iti ||10.119.13||
tat | it | āsa | bhuvaneṣu | jyeṣṭham | yataḥ | jajñe | ugraḥ | tveṣa-nṛmṇaḥ |
sadyaḥ | jajñānaḥ | ni | riṇāti | śatrūn | anu | yam | viśve | madanti | ūmāḥ ||10.120.1||
vavṛdhānaḥ | śavasā | bhūri-ojāḥ | śatruḥ | dāsāya | bhiyasam | dadhāti |
avi-anat | ca | vi-anat | ca | sasni | sam | te | navanta | pra-bhṛtā | madeṣu ||10.120.2||
tve iti | kratum | api | vṛñjanti | viśve | dviḥ | yat | ete | triḥ | bhavanti | ūmāḥ |
svādoḥ | svādīyaḥ | svādunā | sṛja | sam | adaḥ | su | madhu | madhunā | abhi | yodhīḥ ||10.120.3||
iti | cit | hi | tvā | dhanā | jayantam | made-made | anu-madanti | viprāḥ |
ojīyaḥ | dhṛṣṇo iti | sthiram | ā | tanuṣva | mā | tvā | dabhan | yātu-dhānāḥ | duḥ-evāḥ ||10.120.4||
tvayā | vayam | śāśadmahe | raṇeṣu | pra-paśyantaḥ | yudhenyāni | bhūri |
codayāmi | te | āyudhā | vacaḥ-bhiḥ | sam | te | śiśāmi | brahmaṇā | vayāṁsi ||10.120.5||
stuṣeyyam | puru-varpasam | ṛbhvam | ina-tamam | āptyam | āptyānām |
ā | darṣate | śavasā | sapta | dānūn | pra | sākṣate | prati-mānāni | bhūri ||10.120.6||
ni | tat | dadhiṣe | avaram | param | ca | yasmin | āvitha | avasā | duroṇe |
ā | mātarā | sthāpayase | jigatnū iti | ataḥ | inoṣi | karvarā | purūṇi ||10.120.7||
imā | brahma | bṛhat-divaḥ | vivakti | indrāya | śūṣam | agriyaḥ | svaḥ-sāḥ |
mahaḥ | gotrasya | kṣayati | sva-rājaḥ | duraḥ | ca | viśvāḥ | avṛṇot | apa | svāḥ ||10.120.8||
eva | mahān | bṛhat-divaḥ | atharvā | avocat | svām | tanvam | indram | eva |
svasāraḥ | mātaribhvarīḥ | ariprāḥ | hinvanti | ca | śavasā | vardhayanti | ca ||10.120.9||
hiraṇya-garbhaḥ | sam | avartata | agre | bhūtasya | jātaḥ | patiḥ | ekaḥ | āsīt |
saḥ | dādhāra | pṛthivīm | dyām | uta | imām | kasmai | devāya | haviṣā | vidhema ||10.121.1||
yaḥ | ātma-dāḥ | bala-dāḥ | yasya | viśve | upa-āsate | pra-śiṣam | yasya | devāḥ |
yasya | chāyā | amṛtam | yasya | mṛtyuḥ | kasmai | devāya | haviṣā | vidhema ||10.121.2||
yaḥ | prāṇataḥ | ni-miṣataḥ | mahi-tvā | ekaḥ | it | rājā | jagataḥ | babhūva |
yaḥ | īśe | asya | dvi-padaḥ | catuḥ-padaḥ | kasmai | devāya | haviṣā | vidhema ||10.121.3||
yasya | ime | hima-vantaḥ | mahi-tvā | yasya | samudram | rasayā | saha | āhuḥ |
yasya | imāḥ | pra-diśaḥ | yasya | bāhū iti | kasmai | devāya | haviṣā | vidhema ||10.121.4||
yena | dyauḥ | ugrā | pṛthivī | ca | dṛḻhā | yena | svariti svaḥ | stabhitam | yena | nākaḥ |
yaḥ | antarikṣe | rajasaḥ | vi-mānaḥ | kasmai | devāya | haviṣā | vidhema ||10.121.5||
yam | krandasī iti | avasā | tastabhāne iti | abhi | aikṣetām | manasā | rejamāne iti |
yatra | adhi | sūraḥ | ut-itaḥ | vi-bhāti | kasmai | devāya | haviṣā | vidhema ||10.121.6||
āpaḥ | ha | yat | bṛhatīḥ | viśvam | āyan | garbham | dadhānāḥ | janayantīḥ | agnim |
tataḥ | devānām | sam | avartata | asuḥ | ekaḥ | kasmai | devāya | haviṣā | vidhema ||10.121.7||
yaḥ | cit | āpaḥ | mahinā | pari-apaśyat | dakṣam | dadhānāḥ | janayantīḥ | yajñam |
yaḥ | deveṣu | adhi | devaḥ | ekaḥ | āsīt | kasmai | devāya | haviṣā | vidhema ||10.121.8||
mā | naḥ | hiṁsīt | janitā | yaḥ | pṛthivyāḥ | yaḥ | vā | divam | satya-dharmā | jajāna |
yaḥ | ca | apaḥ | candrāḥ | bṛhatīḥ | jajāna | kasmai | devāya | haviṣā | vidhema ||10.121.9||
prajā-pate | na | tvat | etāni | anyaḥ | viśvā | jātāni | pari | tā | babhūva |
yat-kāmāḥ | te | juhumaḥ | tat | naḥ | astu | vayam | syāma | patayaḥ | rayīṇām ||10.121.10||
vasum | na | citra-mahasam | gṛṇīṣe | vāmam | śevam | atithim | adviṣeṇyam |
saḥ | rāsate | śurudhaḥ | viśva-dhāyasaḥ | agniḥ | hotā | gṛha-patiḥ | su-vīryam ||10.122.1||
juṣāṇaḥ | agne | prati | harya | me | vacaḥ | viśvāni | vidvān | vayunāni | sukrato iti su-krato |
ghṛta-nirnik | brahmaṇe | gātum | ā | īraya | tava | devāḥ | ajanayan | anu | vratam ||10.122.2||
sapta | dhāmāni | pari-yan | amartyaḥ | dāśat | dāśuṣe | su-kṛte | mamahasva |
su-vīreṇa | rayiṇā | agne | su-ābhuvā | yaḥ | te | ānaṭ | sam-idhā | tam | juṣasva ||10.122.3||
yajñasya | ketum | prathamam | puraḥ-hitam | haviṣmantaḥ | īḻate | sapta | vājinam |
śṛṇvantam | agnim | ghṛta-pṛṣṭham | ukṣaṇam | pṛṇantam | devam | pṛṇate | su-vīryam ||10.122.4||
tvam | dūtaḥ | prathamaḥ | vareṇyaḥ | saḥ | hūyamānaḥ | amṛtāya | matsva |
tvām | marjayan | marutaḥ | dāśuṣaḥ | gṛhe | tvām | stomebhiḥ | bhṛgavaḥ | vi | rirucuḥ ||10.122.5||
iṣam | duhan | su-dughām | viśva-dhāyasam | yajña-priye | yajamānāya | sukrato iti su-krato |
agre | ghṛta-snuḥ | triḥ | ṛtāni | dīdyat | vartiḥ | yajñam | pari-yan | sukratu-yase ||10.122.6||
tvām | it | asyāḥ | uṣasaḥ | vi-uṣṭiṣu | dūtam | kṛṇvānāḥ | ayajanta | mānuṣāḥ |
tvām | devāḥ | mahayāyyāya | vavṛdhuḥ | ājyam | agne | ni-mṛjantaḥ | adhvare ||10.122.7||
ni | tvā | vasiṣṭhāḥ | ahvanta | vājinam | gṛṇantaḥ | agne | vidatheṣu | vedhasaḥ |
rāyaḥ | poṣam | yajamāneṣu | dhāraya | yūyam | pāta | svasti-bhiḥ | sadā | naḥ ||10.122.8||
ayam | venaḥ | codayat | pṛśni-garbhāḥ | jyotiḥ-jarāyuḥ | rajasaḥ | vi-māne |
imam | apām | sam-game | sūryasya | śiśum | na | viprāḥ | mati-bhiḥ | rihanti ||10.123.1||
samudrāt | ūrmim | ut | iyarti | venaḥ | nabhaḥ-jāḥ | pṛṣṭham | haryatasya | darśi |
ṛtasya | sānau | adhi | viṣṭapi | bhrāṭ | samānam | yonim | abhi | anūṣata | vrāḥ ||10.123.2||
samānam | pūrvīḥ | abhi | vāvaśānāḥ | tiṣṭhan | vatsasya | mātaraḥ | sa-nīḻāḥ |
ṛtasya | sānau | adhi | cakramāṇāḥ | rihanti | madhvaḥ | amṛtasya | vāṇīḥ ||10.123.3||
jānantaḥ | rūpam | akṛpanta | viprāḥ | mṛgasya | ghoṣam | mahiṣasya | hi | gman |
ṛtena | yantaḥ | adhi | sindhum | asthuḥ | vidat | gandharvaḥ | amṛtāni | nāma ||10.123.4||
apsarāḥ | jāram | upa-siṣmiyāṇā | yoṣā | bibharti | parame | vi-oman |
carat | priyasya | yoniṣu | priyaḥ | san | sīdat | pakṣe | hiraṇyaye | saḥ | venaḥ ||10.123.5||
nāke | su-parṇam | upa | yat | patantam | hṛdā | venantaḥ | abhi | acakṣata | tvā |
hiraṇya-pakṣam | varuṇasya | dūtam | yamasya | yonau | śakunam | bhuraṇyum ||10.123.6||
ūrdhvaḥ | gandharvaḥ | adhi | nāke | asthāt | pratyaṅ | citrā | bibhrat | asya | āyudhāni |
vasānaḥ | atkam | surabhim | dṛśe | kam | svaḥ | na | nāma | janata | priyāṇi ||10.123.7||
drapsaḥ | samudram | abhi | yat | jigāti | paśyan | gṛdhrasya | cakṣasā | vi-dharman |
bhānuḥ | śukreṇa | śociṣā | cakānaḥ | tṛtīye | cakre | rajasi | priyāṇi ||10.123.8||
imam | naḥ | agne | upa | yajñam | ā | ihi | pañca-yāmam | tri-vṛtam | sapta-tantum |
asaḥ | havya-vāṭ | uta | naḥ | puraḥ-gāḥ | jyok | eva | dīrgham | tamaḥ | ā | aśayiṣṭhāḥ ||10.124.1||
adevāt | devaḥ | pra-catā | guhā | yan | pra-paśyamānaḥ | amṛta-tvam | emi |
śivam | yat | santam | aśivaḥ | jahāmi | svāt | sakhyāt | araṇīm | nābhim | emi ||10.124.2||
paśyan | anyasyāḥ | atithim | vayāyāḥ | ṛtasya | dhāma | vi | mime | purūṇi |
śaṁsāmi | pitre | asurāya | śevam | ayajñiyāt | yajñiyam | bhāgam | emi ||10.124.3||
bahvīḥ | samāḥ | akaram | antaḥ | asmin | indram | vṛṇānaḥ | pitaram | jahāmi |
agniḥ | somaḥ | varuṇaḥ | te | cyavante | pari-āvart | rāṣṭram | tat | avāmi | ā-yan ||10.124.4||
niḥ-māyāḥ | ūm̐ iti | tye | asurāḥ | abhūvan | tvam | ca | mā | varuṇa | kāmayāse |
ṛtena | rājan | anṛtam | vi-viñcan | mama | rāṣṭrasya | adhi-patyam | ā | ihi ||10.124.5||
idam | svaḥ | idam | it | āsa | vāmam | ayam | pra-kāśaḥ | uru | antarikṣam |
hanāva | vṛtram | niḥ-ehi | soma | haviḥ | tvā | santam | haviṣā | yajāma ||10.124.6||
kaviḥ | kavi-tvā | divi | rūpam | ā | asajat | apra-bhūtī | varuṇaḥ | niḥ | apaḥ | sṛjat |
kṣemam | kṛṇvānāḥ | janayaḥ | na | sindhavaḥ | tāḥ | asya | varṇam | śucayaḥ | bharibhrati ||10.124.7||
tāḥ | asya | jyeṣṭham | indriyam | sacante | tāḥ | īm | ā | kṣeti | svadhayā | madantīḥ |
tāḥ | īm | viśaḥ | na | rājānam | vṛṇānāḥ | bībhatsuvaḥ | apa | vṛtrāt | atiṣṭhan ||10.124.8||
bībhatsūnām | sa-yujam | haṁsam | āhuḥ | apām | divyānām | sakhye | carantam |
anu-stubham | anu | carcūryamāṇam | indram | ni | cikyuḥ | kavayaḥ | manīṣā ||10.124.9||
aham | rudrebhiḥ | vasu-bhiḥ | carāmi | aham | ādityaiḥ | uta | viśva-devaiḥ |
aham | mitrāvaruṇā | ubhā | bibharmi | aham | indrāgnī iti | aham | aśvinā | ubhā ||10.125.1||
aham | somam | āhanasam | bibharmi | aham | tvaṣṭāram | uta | pūṣaṇam | bhagam |
aham | dadhāmi | draviṇam | haviṣmate | supra-avye | yajamānāya | sunvate ||10.125.2||
aham | rāṣṭrī | sam-gamanī | vasūnām | cikituṣī | prathamā | yajñiyānām |
tām | mā | devāḥ | vi | adadhuḥ | puru-trā | bhūri-sthātrām | bhūri | ā-veśayantīm ||10.125.3||
mayā | saḥ | annam | atti | yaḥ | vi-paśyati | yaḥ | prāṇiti | yaḥ | īm | śṛṇoti | uktam |
amantavaḥ | mām | te | upa | kṣiyanti | śrudhi | śruta | śraddhi-vam | te | vadāmi ||10.125.4||
aham | eva | svayam | idam | vadāmi | juṣṭam | devebhiḥ | uta | mānuṣebhiḥ |
yam | kāmaye | tam-tam | ugram | kṛṇomi | tam | brahmāṇam | tam | ṛṣim | tam | su-medhām ||10.125.5||
aham | rudrāya | dhanuḥ | ā | tanomi | brahma-dviṣe | śarave | hantavai | ūm̐ iti |
aham | janāya | sa-madam | kṛṇomi | aham | dyāvāpṛthivī iti | ā | viveśa ||10.125.6||
aham | suve | pitaram | asya | mūrdhan | mama | yoniḥ | ap-su | antariti | samudre |
tataḥ | vi | tiṣṭhe | bhuvanā | anu | viśvā | uta | amūm | dyām | varṣmaṇā | upa | spṛśāmi ||10.125.7||
aham | eva | vātaḥ-iva | pra | vāmi | ā-rabhamāṇā | bhuvanāni | viśvā |
paraḥ | divā | paraḥ | enā | pṛthivyā | etāvatī | mahinā | sam | babhūva ||10.125.8||
na | tam | aṁhaḥ | na | duḥ-itam | devāsaḥ | aṣṭa | martyam |
sa-joṣasaḥ | yam | aryamā | mitraḥ | nayanti | varuṇaḥ | ati | dviṣaḥ ||10.126.1||
tat | hi | vayam | vṛṇīmahe | varuṇa | mitra | aryaman |
yena | niḥ | aṁhasaḥ | yūyam | pātha | netha | ca | martyam | ati | dviṣaḥ ||10.126.2||
te | nūnam | naḥ | ayam | ūtaye | varuṇaḥ | mitraḥ | aryamā |
nayiṣṭhāḥ | ūm̐ iti | naḥ | neṣaṇi | parṣiṣṭhāḥ | ūm̐ iti | naḥ | parṣaṇi | ati | dviṣaḥ ||10.126.3||
yūyam | viśvam | pari | pātha | varuṇaḥ | mitraḥ | aryamā |
yuṣmākam | śarmaṇi | priye | syāma | su-pranītayaḥ | ati | dviṣaḥ ||10.126.4||
ādityāsaḥ | ati | sridhaḥ | varuṇaḥ | mitraḥ | aryamā |
ugram | marut-bhiḥ | rudram | huvema | indram | agnim | svastaye | ati | dviṣaḥ ||10.126.5||
netāraḥ | ūm̐ iti | su | naḥ | tiraḥ | varuṇaḥ | mitraḥ | aryamā |
ati | viśvāni | duḥ-itā | rājānaḥ | carṣaṇīnām | ati | dviṣaḥ ||10.126.6||
śunam | asmabhyam | ūtaye | varuṇaḥ | mitraḥ | aryamā |
śarma | yacchantu | sa-prathaḥ | ādityāsaḥ | yat | īmahe | ati | dviṣaḥ ||10.126.7||
yathā | ha | tyat | vasavaḥ | gauryam | cit | padi | sitām | amuñcata | yajatrāḥ |
evo iti | su | asmat | muñcata | vi | aṁhaḥ | pra | tāri | agne | pra-taram | naḥ | āyuḥ ||10.126.8||
rātrī | vi | akhyat | ā-yatī | puru-trā | devī | akṣa-bhiḥ |
viśvāḥ | adhi | śriyaḥ | adhita ||10.127.1||
ā | uru | aprāḥ | amartyā | ni-vataḥ | devī | ut-vataḥ |
jyotiṣā | bādhate | tamaḥ ||10.127.2||
niḥ | ūm̐ iti | svasāram | akṛta | uṣasam | devī | ā-yatī |
apa | it | ūm̐ iti | hāsate | tamaḥ ||10.127.3||
sā | naḥ | adya | yasyāḥ | vayam | ni | te | yāman | avikṣmahi |
vṛkṣe | na | vasatim | vayaḥ ||10.127.4||
ni | grāmāsaḥ | avikṣata | ni | pat-vantaḥ | ni | pakṣiṇaḥ |
ni | śyenāsaḥ | cit | arthinaḥ ||10.127.5||
yavaya | vṛkyam | vṛkam | yavaya | stenam | ūrmye |
atha | naḥ | su-tarā | bhava ||10.127.6||
upa | mā | pepiśat | tamaḥ | kṛṣṇam | vi-aktam | asthita |
uṣaḥ | ṛṇā-iva | yātaya ||10.127.7||
upa | te | gāḥ-iva | ā | akaram | vṛṇīṣva | duhitaḥ | divaḥ |
rātri | stomam | na | jigyuṣe ||10.127.8||
mama | agne | varcaḥ | vi-haveṣu | astu | vayam | tvā | indhānāḥ | tanvam | puṣema |
mahyam | namantām | pra-diśaḥ | catasraḥ | tvayā | adhi-akṣeṇa | pṛtanāḥ | jayema ||10.128.1||
mama | devāḥ | vi-have | santu | sarve | indra-vantaḥ | marutaḥ | viṣṇuḥ | agniḥ |
mama | antarikṣam | uru-lokam | astu | mahyam | vātaḥ | pavatām | kāme | asmin ||10.128.2||
mayi | devāḥ | draviṇam | ā | yajantām | mayi | ā-śīḥ | astu | mayi | deva-hūtiḥ |
daivyāḥ | hotāraḥ | vanuṣanta | pūrve | ariṣṭāḥ | syāma | tanvā | su-vīrāḥ ||10.128.3||
mahyam | yajantu | mama | yāni | havyā | ā-kūtiḥ | satyā | manasaḥ | me | astu |
enaḥ | mā | ni | gām | katamat | cana | aham | viśve | devāsaḥ | adhi | vocata | naḥ ||10.128.4||
devīḥ | ṣaṭ | urvīḥ | uru | naḥ | kṛṇota | viśve | devāsaḥ | iha | vīrayadhvam |
mā | hāsmahi | pra-jayā | mā | tanūbhiḥ | mā | radhāma | dviṣate | soma | rājan ||10.128.5||
agne | manyum | prati-nudan | pareṣām | adabdhaḥ | gopāḥ | pari | pāhi | naḥ | tvam |
pratyañcaḥ | yantu | ni-gutaḥ | punariti | te | amā | eṣām | cittam | pra-budhām | vi | neśat ||10.128.6||
dhātā | dhātṝṇām | bhuvanasya | yaḥ | patiḥ | devam | trātāram | abhimāti-saham |
imam | yajñam | aśvinā | ubhā | bṛhaspatiḥ | devāḥ | pāntu | yajamānam | ni-arthāt ||10.128.7||
uru-vyacāḥ | naḥ | mahiṣaḥ | śarma | yaṁsat | asmin | have | puru-hūtaḥ | puru-kṣuḥ |
saḥ | naḥ | pra-jāyai | hari-aśva | mṛḻaya | indra | mā | naḥ | ririṣaḥ | mā | parā | dāḥ ||10.128.8||
ye | naḥ | sa-patnāḥ | apa | te | bhavantu | indrāgni-bhyām | ava | bādhāmahe | tān |
vasavaḥ | rudrāḥ | ādityāḥ | upari-spṛśam | mā | ugram | cettāram | adhi-rājam | akran ||10.128.9||
na | asat | āsīt | no iti | sat | āsīt | tadānīm | na | āsīt | rajaḥ | no iti | vi-oma | paraḥ | yat |
kim | ā | avarīvariti | kuha | kasya | śarman | ambhaḥ | kim | āsīt | gahanam | gabhīram ||10.129.1||
na | mṛtyuḥ | āsīt | amṛtam | na | tarhi | na | rātryāḥ | ahnaḥ | āsīt | pra-ketaḥ |
ānīt | avātam | svadhayā | tat | ekam | tasmāt | ha | anyat | na | paraḥ | kim | cana | āsa ||10.129.2||
tamaḥ | āsīt | tamasā | gūḻham | agre | apra-ketam | salilam | sarvam | āḥ | idam |
tucchyena | ābhu | api-hitam | yat | āsīt | tapasaḥ | tat | mahinā | ajāyata | ekam ||10.129.3||
kāmaḥ | tat | agre | sam | avartata | adhi | manasaḥ | retaḥ | prathamam | yat | āsīt |
sataḥ | bandhum | asati | niḥ | avindan | hṛdi | prati-iṣyā | kavayaḥ | manīṣā ||10.129.4||
tiraścīnaḥ | vi-tataḥ | raśmiḥ | eṣām | adhaḥ | svit | āsī3t | upari | svit | āsī3t |
retaḥ-dhāḥ | āsan | mahimānaḥ | āsan | svadhā | avastāt | pra-yatiḥ | parastāt ||10.129.5||
kaḥ | addhā | veda | kaḥ | iha | pra | vocat | kutaḥ | ā-jātā | kutaḥ | iyam | vi-sṛṣṭiḥ |
arvāk | devāḥ | asya | vi-sarjanena | atha | kaḥ | veda | yataḥ | ā-babhūva ||10.129.6||
iyam | vi-sṛṣṭiḥ | yataḥ | ā-babhūva | yadi | vā | dadhe | yadi | vā | na |
yaḥ | asya | adhi-akṣaḥ | parame | vi-oman | saḥ | aṅga | veda | yadi | vā | na | veda ||10.129.7||
yaḥ | yajñaḥ | viśvataḥ | tantu-bhiḥ | tataḥ | eka-śatam | deva-karmebhiḥ | ā-yataḥ |
ime | vayanti | pitaraḥ | ye | ā-yayuḥ | pra | vaya | apa | vaya | iti | āsate | tate ||10.130.1||
pumān | enam | tanute | ut | kṛṇatti | pumān | vi | tatne | adhi | nāke | asmin |
ime | mayūkhāḥ | upa | seduḥ | ūm̐ iti | sadaḥ | sāmāni | cakruḥ | tasarāṇi | otave ||10.130.2||
kā | āsīt | pra-mā | prati-mā | kim | ni-dānam | ājyam | kim | āsīt | pari-dhiḥ | kaḥ | āsīt |
chandaḥ | kim | āsīt | praügam | kim | uktham | yat | devāḥ | devam | ayajanta | viśve ||10.130.3||
agneḥ | gāyatrī | abhavat | sa-yugvā | uṣṇihayā | savitā | sam | babhūva |
anu-stubhā | somaḥ | ukthaiḥ | mahasvān | bṛhaspateḥ | bṛhatī | vācam | āvat ||10.130.4||
vi-rāṭ | mitrāvaruṇayoḥ | abhi-śrīḥ | indrasya | tri-stup | iha | bhāgaḥ | ahnaḥ |
viśvān | devān | jagatī | ā | viveśa | tena | cākḷpre | ṛṣayaḥ | manuṣyāḥ ||10.130.5||
cākḷpre | tena | ṛṣayaḥ | manuṣyāḥ | yajñe | jāte | pitaraḥ | naḥ | purāṇe |
paśyan | manye | manasā | cakṣasā | tān | ye | imam | yajñam | ayajanta | pūrve ||10.130.6||
saha-stomāḥ | saha-chandasaḥ | ā-vṛtaḥ | saha-pramāḥ | ṛṣayaḥ | sapta | daivyāḥ |
pūrveṣām | panthām | anu-dṛśya | dhīrāḥ | anu-ālebhire | rathyaḥ | na | raśmīn ||10.130.7||
apa | prācaḥ | indra | viśvān | amitrān | apa | apācaḥ | abhi-bhūte | nudasva |
apa | udīcaḥ | apa | śūra | adharācaḥ | urau | yathā | tava | śarman | madema ||10.131.1||
kuvit | aṅga | yava-mantaḥ | yavam | cit | yathā | dānti | anu-pūrvam | vi-yūya |
iha-iha | eṣām | kṛṇuhi | bhojanāni | ye | barhiṣaḥ | namaḥ-vṛktim | na | jagmuḥ ||10.131.2||
nahi | sthūri | ṛtu-thā | yātam | asti | na | uta | śravaḥ | vivide | sam-gameṣu |
gavyantaḥ | indram | sakhyāya | viprāḥ | aśva-yantaḥ | vṛṣaṇam | vājayantaḥ ||10.131.3||
yuvam | surāmam | aśvinā | namucau | āsure | sacā |
vi-pipānā | śubhaḥ | patī iti | indram | karma-su | āvatam ||10.131.4||
putram-iva | pitarau | aśvinā | ubhā | indra | āvathuḥ | kāvyaiḥ | daṁsanābhiḥ |
yat | surāmam | vi | apibaḥ | śacībhiḥ | sarasvatī | tvā | magha-van | abhiṣṇak ||10.131.5||
indraḥ | su-trāmā | sva-vān | avaḥ-bhiḥ | su-mṛḻīkaḥ | bhavatu | viśva-vedāḥ |
bādhatām | dveṣaḥ | abhayam | kṛṇotu | su-vīryasya | patayaḥ | syāma ||10.131.6||
tasya | vayam | su-matau | yajñiyasya | api | bhadre | saumanase | syāma |
saḥ | su-trāmā | sva-vān | indraḥ | asme iti | ārāt | cit | dveṣaḥ | sanutaḥ | yuyotu ||10.131.7||
ījānam | it | dyauḥ | gūrta-vasuḥ | ījānam | bhūmiḥ | abhi | pra-bhūṣaṇi |
ījānam | devau | aśvinau | abhi | sumnaiḥ | avardhatām ||10.132.1||
tā | vām | mitrāvaruṇā | dhārayatkṣitī iti dhārayat-kṣitī | su-sumnā | iṣitatvatā | yajāmasi |
yuvoḥ | krāṇāya | sakhyaiḥ | abhi | syāma | rakṣasaḥ ||10.132.2||
adha | cit | nu | yat | dadhiṣāmahe | vām | abhi | priyam | rekṇaḥ | patyamānāḥ |
dadvān | vā | yat | puṣyati | rekṇaḥ | sam | ūm̐ iti | āran | nakiḥ | asya | maghāni ||10.132.3||
asau | anyaḥ | asura | sūyata | dyauḥ | tvam | viśveṣām | varuṇa | asi | rājā |
mūrdhā | rathasya | cākan | na | etāvatā | enasā | antaka-dhruk ||10.132.4||
asmin | su | etat | śaka-pūte | enaḥ | hite | mitre | ni-gatān | hanti | vīrān |
avoḥ | vā | yat | dhāt | tanūṣu | avaḥ | priyāsu | yajñiyāsu | arvā ||10.132.5||
yuvoḥ | hi | mātā | aditiḥ | vi-cetasā | dyauḥ | na | bhūmiḥ | payasā | pupūtani |
ava | priyā | didiṣṭana | sūraḥ | ninikta | raśmi-bhiḥ ||10.132.6||
yuvam | hi | apna-rājau | asīdatam | tiṣṭhat | ratham | na | dhūḥ-sadam | vana-sadam |
tāḥ | naḥ | kaṇūka-yantīḥ | nṛ-medhaḥ | tatre | aṁhasaḥ | su-medhaḥ | tatre | aṁhasaḥ ||10.132.7||
pro iti | su | asmai | puraḥ-ratham | indrāya | śūṣam | arcata |
abhīke | cit | ūm̐ iti | loka-kṛt | sam-ge | samat-su | vṛtra-hā | asmākam | bodhi | coditā | nabhantām | anyakeṣām | jyākāḥ | adhi | dhanva-su ||10.133.1||
tvam | sindhūn | ava | asṛjaḥ | adharācaḥ | ahan | ahim |
aśatruḥ | indra | jajñiṣe | viśvam | puṣyasi | vāryam | tam | tvā | pari | svajāmahe | nabhantām | anyakeṣām | jyākāḥ | adhi | dhanva-su ||10.133.2||
vi | su | viśvā | arātayaḥ | aryaḥ | naśanta | naḥ | dhiyaḥ |
astā | asi | śatrave | vadham | yaḥ | naḥ | indra | jighāṁsati | yā | te | rātiḥ | dadiḥ | vasu | nabhantām | anyakeṣām | jyākāḥ | adhi | dhanva-su ||10.133.3||
yaḥ | naḥ | indra | abhitaḥ | janaḥ | vṛka-yuḥ | ā-dideśati |
adhaḥ-padam | tam | īm | kṛdhi | vi-bādhaḥ | asi | sasahiḥ | nabhantām | anyakeṣām | jyākāḥ | adhi | dhanva-su ||10.133.4||
yaḥ | naḥ | indra | abhi-dāsati | sa-nābhiḥ | yaḥ | ca | niṣṭyaḥ |
ava | tasya | balam | tira | mahī-iva | dyauḥ | adha | tmanā | nabhantām | anyakeṣām | jyākāḥ | adhi | dhanva-su ||10.133.5||
vayam | indra | tvā-yavaḥ | sakhi-tvam | ā | rabhāmahe |
ṛtasya | naḥ | pathā | naya | ati | viśvāni | duḥ-itā | nabhantām | anyakeṣām | jyākāḥ | adhi | dhanva-su ||10.133.6||
asmabhyam | su | tvam | indra | tām | śikṣa | yā | dohate | prati | varam | jaritre |
acchidra-ūdhnī | pīpayat | yathā | naḥ | sahasra-dhārā | payasā | mahī | gauḥ ||10.133.7||
ubhe iti | yat | indra | rodasī iti | ā-paprātha | uṣāḥ-iva |
mahāntam | tvā | mahīnām | sam-rājam | carṣaṇīnām | devī | janitrī | ajījanat | bhadrā | janitrī | ajījanat ||10.134.1||
ava | sma | duḥ-hanāyataḥ | martasya | tanuhi | sthiram |
adhaḥ-padam | tam | īm | kṛdhi | yaḥ | asmān | ā-dideśati | devī | janitrī | ajījanat | bhadrā | janitrī | ajījanat ||10.134.2||
ava | tyāḥ | bṛhatīḥ | iṣaḥ | viśva-candrāḥ | amitra-han |
śacībhiḥ | śakra | dhūnuhi | indra | viśvābhiḥ | ūti-bhiḥ | devī | janitrī | ajījanat | bhadrā | janitrī | ajījanat ||10.134.3||
ava | yat | tvam | śatakrato iti śata-krato | indra | viśvāni | dhūnuṣe |
rayim | na | sunvate | sacā | sahasriṇībhiḥ | ūti-bhiḥ | devī | janitrī | ajījanat | bhadrā | janitrī | ajījanat ||10.134.4||
ava | svedāḥ-iva | abhitaḥ | viṣvak | patantu | didyavaḥ |
dūrvāyāḥ-iva | tantavaḥ | vi | asmat | etu | duḥ-matiḥ | devī | janitrī | ajījanat | bhadrā | janitrī | ajījanat ||10.134.5||
dīrgham | hi | aṅkuśam | yathā | śaktim | bibharṣi | mantu-maḥ |
pūrveṇa | magha-van | padā | ajaḥ | vayām | yathā | yamaḥ | devī | janitrī | ajījanat | bhadrā | janitrī | ajījanat ||10.134.6||
nakiḥ | devāḥ | minīmasi | nakiḥ | ā | yopayāmasi | mantra-śrutyam | carāmasi |
pakṣebhiḥ | api-kakṣebhiḥ | atra | abhi | sam | rabhāmahe ||10.134.7||
yasmin | vṛkṣe | su-palāśe | devaiḥ | sam-pibate | yamaḥ |
atra | naḥ | viśpatiḥ | pitā | purāṇān | anu | venati ||10.135.1||
purāṇān | anu-venantam | carantam | pāpayā | amuyā |
asūyan | abhi | acākaśam | tasmai | aspṛhayam | punariti ||10.135.2||
yam | kumāra | navam | ratham | acakram | manasā | akṛṇoḥ |
eka-īṣam | viśvataḥ | prāñcam | apaśyan | adhi | tiṣṭhasi ||10.135.3||
yam | kumāra | pra | avartayaḥ | ratham | viprebhyaḥ | pari |
tam | sāma | anu | pra | avartata | sam | itaḥ | nāvi | ā-hitam ||10.135.4||
kaḥ | kumāram | ajanayat | ratham | kaḥ | niḥ | avartayat |
kaḥ | svit | tat | adya | naḥ | brūyāt | anu-deyī | yathā | abhavat ||10.135.5||
yathā | abhavat | anu-deyī | tataḥ | agram | ajāyata |
purastāt | budhnaḥ | ā-tataḥ | paścāt | niḥ-ayanam | kṛtam ||10.135.6||
idam | yamasya | sadanam | deva-mānam | yat | ucyate |
iyam | asya | dhamyate | nāḻīḥ | ayam | gīḥ-bhiḥ | pari-kṛtaḥ ||10.135.7||
keśī | agnim | keśī | viṣam | keśī | bibharti | rodasī iti |
keśī | viśvam | svaḥ | dṛśe | keśī | idam | jyotiḥ | ucyate ||10.136.1||
munayaḥ | vāta-raśanāḥ | piśaṅgā | vasate | malā |
vātasya | anu | dhrājim | yanti | yat | devāsaḥ | avikṣata ||10.136.2||
ut-maditāḥ | mauneyena | vātān | ā | tasthima | vayam |
śarīrā | it | asmākam | yūyam | martāsaḥ | abhi | paśyatha ||10.136.3||
antarikṣeṇa | patati | viśvā | rūpā | ava-cākaśat |
muniḥ | devasya-devasya | saukṛtyāya | sakhā | hitaḥ ||10.136.4||
vātasya | aśvaḥ | vāyoḥ | sakhā | atho iti | deva-iṣitaḥ | muniḥ |
ubhau | samudrau | ā | kṣeti | yaḥ | ca | pūrvaḥ | uta | aparaḥ ||10.136.5||
apsarasām | gandharvāṇām | mṛgāṇām | caraṇe | caran |
keśī | ketasya | vidvān | sakhā | svāduḥ | madin-tamaḥ ||10.136.6||
vāyuḥ | asmai | upa | amanthat | pinaṣṭi | sma | kunannamā |
keśī | viṣasya | pātreṇa | yat | rudreṇa | apibat | saha ||10.136.7||
uta | devāḥ | ava-hitam | devāḥ | ut | nayatha | punariti |
uta | āgaḥ | cakruṣam | devāḥ | devāḥ | jīvayatha | punariti ||10.137.1||
dvau | imau | vātau | vātaḥ | ā | sindhoḥ | ā | parā-vataḥ |
dakṣam | te | anyaḥ | ā | vātu | parā | anyaḥ | vātu | yat | rapaḥ ||10.137.2||
ā | vāta | vāhi | bheṣajam | vi | vāta | vāhi | yat | rapaḥ |
tvam | hi | viśva-bheṣajaḥ | devānām | dūtaḥ | īyase ||10.137.3||
ā | tvā | agamam | śantāti-bhiḥ | atho iti | ariṣṭatāti-bhiḥ |
dakṣam | te | bhadram | ā | abhārṣam | parā | yakṣmam | suvāmi | te ||10.137.4||
trāyantām | iha | devāḥ | trāyatām | marutām | gaṇaḥ |
trāyantām | viśvā | bhūtāni | yathā | ayam | arapāḥ | asat ||10.137.5||
āpaḥ | it | vai | ūm̐ iti | bheṣajīḥ | āpaḥ | amīva-cātanīḥ |
āpaḥ | sarvasya | bheṣajīḥ | tāḥ | te | kṛṇvantu | bheṣajam ||10.137.6||
hastābhyām | daśa-śākhābhyām | jihvā | vācaḥ | puraḥ-gavī |
anāmayitnu-bhyām | tvā | tābhyām | tvā | upa | spṛśāmasi ||10.137.7||
tava | tye | indra | sakhyeṣu | vahnayaḥ | ṛtam | manvānāḥ | vi | adardiruḥ | valam |
yatra | daśasyan | uṣasaḥ | riṇan | apaḥ | kutsāya | manman | ahyaḥ | ca | daṁsayaḥ ||10.138.1||
ava | asṛjaḥ | pra-svaḥ | śvañcayaḥ | girīn | ut | ājaḥ | usrāḥ | apibaḥ | madhu | priyam |
avardhayaḥ | vaninaḥ | asya | daṁsasā | śuśoca | sūryaḥ | ṛta-jātayā | girā ||10.138.2||
vi | sūryaḥ | madhye | amucat | ratham | divaḥ | vidat | dāsāya | prati-mānam | āryaḥ |
dṛḻhāni | piproḥ | asurasya | māyinaḥ | indraḥ | vi | āsyat | cakṛ-vān | ṛjiśvanā ||10.138.3||
anādhṛṣṭāni | dhṛṣitaḥ | vi | āsyat | ni-dhīn | adevān | amṛṇat | ayāsyaḥ |
māsā-iva | sūryaḥ | vasu | puryam | ā | dade | gṛṇānaḥ | śatrūn | aśṛṇāt | virukmatā ||10.138.4||
ayuddha-senaḥ | vi-bhvā | vi-bhindatā | dāśat | vṛtra-hā | tujyāni | tejate |
indrasya | vajrāt | abibhet | abhi-śnathaḥ | pra | akrāmat | śundhyūḥ | ajahāt | uṣāḥ | anaḥ ||10.138.5||
etā | tyā | te | śrutyāni | kevalā | yat | ekaḥ | ekam | akṛṇoḥ | ayajñam |
māsām | vi-dhānam | adadhāḥ | adhi | dyavi | tvayā | vi-bhinnam | bharati | pra-dhim | pitā ||10.138.6||
sūrya-raśmiḥ | hari-keśaḥ | purastāt | savitā | jyotiḥ | ut | ayān | ajasram |
tasya | pūṣā | pra-save | yāti | vidvān | sam-paśyan | viśvā | bhuvanāni | gopāḥ ||10.139.1||
nṛ-cakṣāḥ | eṣaḥ | divaḥ | madhye | āste | āpapri-vān | rodasī iti | antarikṣam |
saḥ | viśvācīḥ | abhi | caṣṭe | ghṛtācīḥ | antarā | pūrvam | aparam | ca | ketum ||10.139.2||
rāyaḥ | budhnaḥ | sam-gamanaḥ | vasūnām | viśvā | rūpā | abhi | caṣṭe | śacībhiḥ |
devaḥ-iva | savitā | satya-dharmā | indraḥ | na | tasthau | sam-are | dhanānām ||10.139.3||
viśva-vasum | soma | gandharvam | āpaḥ | dadṛśuṣīḥ | tat | ṛtena | vi | āyan |
tat | anu-avait | indraḥ | rarahāṇaḥ | āsām | pari | sūryasya | pari-dhīn | apaśyat ||10.139.4||
viśva-vasuḥ | abhi | tat | naḥ | gṛṇātu | divyaḥ | gandharvaḥ | rajasaḥ | vi-mānaḥ |
yat | vā | gha | satyam | uta | yat | na | vidma | dhiyaḥ | hinvānaḥ | dhiyaḥ | it | naḥ | avyāḥ ||10.139.5||
sasnim | avindat | caraṇe | nadīnām | apa | avṛṇot | duraḥ | aśma-vrajānām |
pra | āsām | gandharvaḥ | amṛtāni | vocat | indraḥ | dakṣam | pari | jānāt | ahīnām ||10.139.6||
agne | tava | śravaḥ | vayaḥ | mahi | bhrājante | arcayaḥ | vibhāvaso iti vibhā-vaso |
bṛhadbhāno iti bṛhat-bhāno | śavasā | vājam | ukthyam | dadhāsi | dāśuṣe | kave ||10.140.1||
pāvaka-varcāḥ | śukra-varcāḥ | anūna-varcāḥ | ut | iyarṣi | bhānunā |
putraḥ | mātarā | vi-caran | upa | avasi | pṛṇakṣi | rodasī iti | ubhe iti ||10.140.2||
ūrjaḥ | napāt | jāta-vedaḥ | suśasti-bhiḥ | mandasva | dhīti-bhiḥ | hitaḥ |
tve iti | iṣaḥ | sam | dadhuḥ | bhūri-varpasaḥ | citra-ūtayaḥ | vāma-jātāḥ ||10.140.3||
irajyan | agne | prathayasva | jantu-bhiḥ | asme iti | rāyaḥ | amartya |
saḥ | darśatasya | vapuṣaḥ | vi | rājasi | pṛṇakṣi | sānasim | kratum ||10.140.4||
iṣkartāram | adhvarasya | pra-cetasam | kṣayantam | rādhasaḥ | mahaḥ |
rātim | vāmasya | su-bhagām | mahīm | iṣam | dadhāsi | sānasim | rayim ||10.140.5||
ṛta-vānam | mahiṣam | viśva-darśatam | agnim | sumnāya | dadhire | puraḥ | janāḥ |
śrut-karṇam | saprathaḥ-tamam | tvā | girā | daivyam | mānuṣā | yugā ||10.140.6||
agne | accha | vada | iha | naḥ | pratyaṅ | naḥ | su-manāḥ | bhava |
pra | naḥ | yaccha | viśaḥ | pate | dhana-dāḥ | asi | naḥ | tvam ||10.141.1||
pra | naḥ | yacchatu | aryamā | pra | bhagaḥ | pra | bṛhaspatiḥ |
pra | devāḥ | pra | uta | sūnṛtā | rāyaḥ | devī | dadātu | naḥ ||10.141.2||
somam | rājānam | avase | agnim | gīḥ-bhiḥ | havāmahe |
ādityān | viṣṇum | sūryam | brahmāṇam | ca | bṛhaspatim ||10.141.3||
indravāyū iti | bṛhaspatim | su-havā | iha | havāmahe |
yathā | naḥ | sarvaḥ | it | janaḥ | sam-gatyām | su-manāḥ | asat ||10.141.4||
aryamaṇam | bṛhaspatim | indram | dānāya | codaya |
vātam | viṣṇum | sarasvatīm | savitāram | ca | vājinam ||10.141.5||
tvam | naḥ | agne | agni-bhiḥ | brahma | yajñam | ca | vardhaya |
tvam | naḥ | deva-tātaye | rāyaḥ | dānāya | codaya ||10.141.6||
ayam | agne | jaritā | tve iti | abhūt | api | sahasaḥ | sūno iti | nahi | anyat | asti | āpyam |
bhadram | hi | śarma | tri-varūtham | asti | te | āre | hiṁsānām | apa | didyum | ā | kṛdhi ||10.142.1||
pra-vat | te | agne | janima | pitu-yataḥ | sācī-iva | viśvā | bhuvanā | ni | ṛñjase |
pra | saptayaḥ | pra | saniṣanta | naḥ | dhiyaḥ | puraḥ | caranti | paśupāḥ-iva | tmanā ||10.142.2||
uta | vai | ūm̐ iti | pari | vṛṇakṣi | bapsat | bahoḥ | agne | ulapasya | svadhā-vaḥ |
uta | khilyāḥ | urvarāṇām | bhavanti | mā | te | hetim | taviṣīm | cukrudhāma ||10.142.3||
yat | ut-vataḥ | ni-vataḥ | yāsi | bapsat | pṛthak | eṣi | pragardhinī-iva | senā |
yadā | te | vātaḥ | anu-vāti | śociḥ | vaptā-iva | śmaśru | vapasi | pra | bhūma ||10.142.4||
prati | asya | śreṇayaḥ | dadṛśre | ekam | ni-yānam | bahavaḥ | rathāsaḥ |
bāhū iti | yat | agne | anu-marmṛjānaḥ | nyaṅ | uttānām | anu-eṣi | bhūmim ||10.142.5||
ut | te | śuṣmāḥ | jihatām | ut | te | arciḥ | ut | te | agne | śaśamānasya | vājāḥ |
ut | śvañcasva | ni | nama | vardhamānaḥ | ā | tvā | adya | viśve | vasavaḥ | sadantu ||10.142.6||
apām | idam | ni-ayanam | samudrasya | ni-veśanam |
anyam | kṛṇuṣva | itaḥ | panthām | tena | yāhi | vaśān | anu ||10.142.7||
ā-ayane | te | parā-ayane | dūrvāḥ | rohantu | puṣpiṇīḥ |
hradāḥ | ca | puṇḍarīkāṇi | samudrasya | gṛhāḥ | ime ||10.142.8||
tyam | cit | atrim | ṛta-juram | artham | aśvam | na | yātave |
kakṣīvantam | yadi | punariti | ratham | na | kṛṇuthaḥ | navam ||10.143.1||
tyam | cit | aśvam | na | vājinam | areṇavaḥ | yam | atnata |
dṛḻham | granthim | na | vi | syatam | atrim | yaviṣṭham | ā | rajaḥ ||10.143.2||
narā | daṁsiṣṭhau | atraye | śubhrā | sisāsatam | dhiyaḥ |
atha | hi | vām | divaḥ | narā | punariti | stomaḥ | na | viśase ||10.143.3||
cite | tat | vām | su-rādhasā | rātiḥ | su-matiḥ | aśvinā |
ā | yat | naḥ | sadane | pṛthau | samane | parṣathaḥ | narā ||10.143.4||
yuvam | bhujyum | samudre | ā | rajasaḥ | pāre | īṅkhitam |
yātam | accha | patatri-bhiḥ | nāsatyā | sātaye | kṛtam ||10.143.5||
ā | vām | sumnaiḥ | śaṁyū iveti śaṁyū-iva | maṁhiṣṭhā | viśva-vedasā |
sam | asme iti | bhūṣatam | narā | utsam | na | pipyuṣīḥ | iṣaḥ ||10.143.6||
ayam | hi | te | amartyaḥ | induḥ | atyaḥ | na | patyate |
dakṣaḥ | viśva-āyuḥ | vedhase ||10.144.1||
ayam | asmāsu | kāvyaḥ | ṛbhuḥ | vajraḥ | dāsvate |
ayam | bibharti | ūrdhva-kṛśanam | madam | ṛbhuḥ | na | kṛtvyam | madam ||10.144.2||
ghṛṣuḥ | śyenāya | kṛtvane | āsu | svāsu | vaṁsagaḥ |
ava | dīdhet | ahīśuvaḥ ||10.144.3||
yam | su-parṇaḥ | parā-vataḥ | śyenasya | putraḥ | ā | abharat |
śata-cakram | yaḥ | ahyaḥ | vartaniḥ ||10.144.4||
yam | te | śyenaḥ | cārum | avṛkam | padā | ā | abharat | aruṇam | mānam | andhasaḥ |
enā | vayaḥ | vi | tāri | āyuḥ | jīvase | enā | jāgāra | bandhutā ||10.144.5||
eva | tat | indraḥ | indunā | deveṣu | cit | dhārayāte | mahi | tyajaḥ |
kratvā | vayaḥ | vi | tāri | āyuḥ | sukrato iti su-krato | kratvā | ayam | asmat | ā | sutaḥ ||10.144.6||
imām | khanāmi | oṣadhim | vīrudham | balavat-tamām |
yayā | sa-patnīm | bādhate | yayā | sam-vindate | patim ||10.145.1||
uttāna-parṇe | su-bhage | deva-jūte | sahasvati |
sa-patnīm | me | parā | dhama | patim | me | kevalam | kuru ||10.145.2||
ut-tarā | aham | ut-tare | ut-tarā | it | ut-tarābhyaḥ |
atha | sa-patnī | yā | mama | adharā | sā | adharābhyaḥ ||10.145.3||
nahi | asyāḥ | nāma | gṛbhṇāmi | no iti | asmin | ramate | jane |
parām | eva | parā-vatam | sa-patnīm | gamayāmasi ||10.145.4||
aham | asmi | sahamānā | atha | tvam | asi | sasahiḥ |
ubhe iti | sahasvatī iti | bhūtvī | sa-patnīm | me | sahāvahai ||10.145.5||
upa | te | adhām | sahamānām | abhi | tvā | adhām | sahīyasā |
mām | anu | pra | te | manaḥ | vatsam | gauḥ-iva | dhāvatu | pathā | vāḥ-iva | dhāvatu ||10.145.6||
araṇyāni | araṇyānyi | asau | yā | pra-iva | naśyasi |
kathā | grāmam | na | pṛcchasi | na | tvā | bhīḥ-iva | vindatī3m̐ ||10.146.1||
vṛṣa-ravāya | vadate | yat | upa-avati | ciccikaḥ |
āghāṭibhiḥ-iva | dhāvayan | araṇyāniḥ | mahīyate ||10.146.2||
uta | gāvaḥ-iva | adanti | uta | veśma-iva | dṛśyate |
uto iti | araṇyāniḥ | sāyam | śakaṭīḥ-iva | sarjati ||10.146.3||
gām | aṅga | eṣaḥ | ā | hvayati | dāru | aṅga | eṣaḥ | apa | avadhīt |
vasan | araṇyānyām | sāyam | akrukṣat | iti | manyate ||10.146.4||
na | vai | araṇyāniḥ | hanti | anyaḥ | ca | it | na | abhi-gacchati |
svādoḥ | phalasya | jagdhvāya | yathā-kāmam | ni | padyate ||10.146.5||
āñjana-gandhim | surabhim | bahu-annām | akṛṣi-valām |
pra | aham | mṛgāṇām | mātaram | araṇyānim | aśaṁsiṣam ||10.146.6||
śrat | te | dadhāmi | prathamāya | manyave | ahan | yat | vṛtram | naryam | viveḥ | apaḥ |
ubhe iti | yat | tvā | bhavataḥ | rodasī iti | anu | rejate | śuṣmāt | pṛthivī | cit | adri-vaḥ ||10.147.1||
tvam | māyābhiḥ | anavadya | māyinam | śravasyatā | manasā | vṛtram | ardayaḥ |
tvām | it | naraḥ | vṛṇate | go-iṣṭiṣu | tvām | viśvāsu | havyāsu | iṣṭiṣu ||10.147.2||
ā | eṣu | cākandhi | puru-hūta | sūriṣu | vṛdhāsaḥ | ye | magha-van | ānaśuḥ | magham |
arcanti | toke | tanaye | pariṣṭiṣu | medha-sātā | vājinam | ahraye | dhane ||10.147.3||
saḥ | it | nu | rāyaḥ | su-bhṛtasya | cākanat | madam | yaḥ | asya | raṁhyam | ciketati |
tvā-vṛdhaḥ | magha-van | dāśu-adhvaraḥ | makṣu | saḥ | vājam | bharate | dhanā | nṛ-bhiḥ ||10.147.4||
tvam | śardhāya | mahinā | gṛṇānaḥ | uru | kṛdhi | magha-van | śagdhi | rāyaḥ |
tvam | naḥ | mitraḥ | varuṇaḥ | na | māyī | pitvaḥ | na | dasma | dayase | vi-bhaktā ||10.147.5||
susvānāsaḥ | indra | stumasi | tvā | sasa-vāṁsaḥ | ca | tuvi-nṛmṇa | vājam |
ā | naḥ | bhara | suvitam | yasya | cākan | tmanā | tanā | sanuyāma | tvā-ūtāḥ ||10.148.1||
ṛṣvaḥ | tvam | indra | śūra | jātaḥ | dāsīḥ | viśaḥ | sūryeṇa | sahyāḥ |
guhā | hitam | guhyam | gūḻham | ap-su | bibhṛmasi | pra-sravaṇe | na | somam ||10.148.2||
aryaḥ | vā | giraḥ | abhi | arca | vidvān | ṛṣīṇām | vipraḥ | su-matim | cakānaḥ |
te | syāma | ye | raṇayanta | somaiḥ | enā | uta | tubhyam | ratha-oḻha | bhakṣaiḥ ||10.148.3||
imā | brahma | indra | tubhyam | śaṁsi | dāḥ | nṛ-bhyaḥ | nṛṇām | śūra | śavaḥ |
tebhiḥ | bhava | sa-kratuḥ | yeṣu | cākan | uta | trāyasva | gṛṇataḥ | uta | stīn ||10.148.4||
śrudhi | havam | indra | śūra | pṛthyāḥ | uta | stavate | venyasya | arkaiḥ |
ā | yaḥ | te | yonim | ghṛta-vantam | asvāḥ | ūrmiḥ | na | nimnaiḥ | dravayanta | vakvāḥ ||10.148.5||
savitā | yantraiḥ | pṛthivīm | aramṇāt | askambhane | savitā | dyām | adṛṁhat |
aśvam-iva | adhukṣat | dhunim | antarikṣam | atūrte | baddham | savitā | samudram ||10.149.1||
yatra | samudraḥ | skabhitaḥ | vi | aunat | apām | napāt | savitā | tasya | veda |
ataḥ | bhūḥ | ataḥ | āḥ | utthitam | rajaḥ | ataḥ | dyāvāpṛthivī iti | aprathetām ||10.149.2||
paścā | idam | anyat | abhavat | yajatram | amartyasya | bhuvanasya | bhūnā |
su-parṇaḥ | aṅga | savituḥ | garutmān | pūrvaḥ | jātaḥ | saḥ | ūm̐ iti | asya | anu | dharma ||10.149.3||
gāvaḥ-iva | grāmam | yuyudhiḥ-iva | aśvān | vāśrā-iva | vatsam | su-manāḥ | duhānā |
patiḥ-iva | jāyām | abhi | naḥ | ni | etu | dhartā | divaḥ | savitā | viśva-vāraḥ ||10.149.4||
hiraṇya-stūpaḥ | savitaḥ | yathā | tvā | āṅgirasaḥ | juhve | vāje | asmin |
eva | tvā | arcan | avase | vandamānaḥ | somasya-iva | aṁśum | prati | jāgara | aham ||10.149.5||
sam-iddhaḥ | cit | sam | idhyase | devebhyaḥ | havya-vāhana |
ādityaiḥ | rudraiḥ | vasu-bhiḥ | naḥ | ā | gahi | mṛḻīkāya | naḥ | ā | gahi ||10.150.1||
imam | yajñam | idam | vacaḥ | jujuṣāṇaḥ | upa-āgahi |
martāsaḥ | tvā | sam-idhāna | havāmahe | mṛḻīkāya | havāmahe ||10.150.2||
tvām | ūm̐ iti | jāta-vedasam | viśva-vāram | gṛṇe | dhiyā |
agne | devān | ā | vaha | naḥ | priya-vratān | mṛḻīkāya | priya-vratān ||10.150.3||
agniḥ | devaḥ | devānām | abhavat | puraḥ-hitaḥ | agnim | manuṣyāḥ | ṛṣayaḥ | sam | īdhire |
agnim | mahaḥ | dhana-sātau | aham | huve | mṛḻīkam | dhana-sātaye ||10.150.4||
agniḥ | atrim | bharat-vājam | gaviṣṭhiram | pra | āvat | naḥ | kaṇvam | trasadasyum | ā-have |
agnim | vasiṣṭhaḥ | havate | puraḥ-hitaḥ | mṛḻīkāya | puraḥ-hitaḥ ||10.150.5||
śraddhayā | agniḥ | sam | idhyate | śraddhayā | hūyate | haviḥ |
śraddhām | bhagasya | mūrdhani | vacasā | ā | vedayāmasi ||10.151.1||
priyam | śraddhe | dadataḥ | priyam | śraddhe | didāsataḥ |
priyam | bhojeṣu | yajva-su | idam | me | uditam | kṛdhi ||10.151.2||
yathā | devāḥ | asureṣu | śraddhām | ugreṣu | cakrire |
evam | bhojeṣu | yajva-su | asmākam | uditam | kṛdhi ||10.151.3||
śraddhām | devāḥ | yajamānāḥ | vāyu-gopāḥ | upa | āsate |
śraddhām | hṛdayyayā | ā-kūtyā | śraddhayā | vindate | vasu ||10.151.4||
śraddhām | prātaḥ | havāmahe | śraddhām | madhyaṁdinam | pari |
śraddhām | sūryasya | ni-mruci | śraddhe | śrat | dhāpaya | iha | naḥ ||10.151.5||
śāsaḥ | itthā | mahān | asi | amitra-khādaḥ | adbhutaḥ |
na | yasya | hanyate | sakhā | na | jīyate | kadā | cana ||10.152.1||
svasti-dāḥ | viśaḥ | patiḥ | vṛtra-hā | vi-mṛdhaḥ | vaśī |
vṛṣā | indraḥ | puraḥ | etu | naḥ | soma-pāḥ | abhayam-karaḥ ||10.152.2||
vi | rakṣaḥ | vi | mṛdhaḥ | jahi | vi | vṛtrasya | hanū iti | ruja |
vi | manyum | indra | vṛtra-han | amitrasya | abhi-dāsataḥ ||10.152.3||
vi | naḥ | indra | mṛdhaḥ | jahi | nīcā | yaccha | pṛtanyataḥ |
yaḥ | asmān | abhi-dāsati | adharam | gamaya | tamaḥ ||10.152.4||
apa | indra | dviṣataḥ | manaḥ | apa | jijyāsataḥ | vadham |
vi | manyoḥ | śarma | yaccha | varīyaḥ | yavaya | vadham ||10.152.5||
īṅkhayantīḥ | apasyuvaḥ | indram | jātam | upa | āsate |
bhejānāsaḥ | su-vīryam ||10.153.1||
tvam | indra | balāt | adhi | sahasaḥ | jātaḥ | ojasaḥ |
tvam | vṛṣan | vṛṣā | it | asi ||10.153.2||
tvam | indra | asi | vṛtra-hā | vi | antarikṣam | atiraḥ |
ut | dyām | astabhnāḥ | ojasā ||10.153.3||
tvam | indra | sa-joṣasam | arkam | bibharṣi | bāhvoḥ |
vajram | śiśānaḥ | ojasā ||10.153.4||
tvam | indra | abhi-bhūḥ | asi | viśvā | jātāni | ojasā |
saḥ | viśvāḥ | bhuvaḥ | ā | abhavaḥ ||10.153.5||
somaḥ | ekebhyaḥ | pavate | ghṛtam | eke | upa | āsate |
yebhyaḥ | madhu | pra-dhāvati | tān | cit | eva | api | gacchatāt ||10.154.1||
tapasā | ye | anādhṛṣyāḥ | tapasā | ye | svaḥ | yayuḥ |
tapaḥ | ye | cakrire | mahaḥ | tān | cit | eva | api | gacchatāt ||10.154.2||
ye | yudhyante | pra-dhaneṣu | śūrāsaḥ | ye | tanū-tyajaḥ |
ye | vā | sahasra-dakṣiṇāḥ | tān | cit | eva | api | gacchatāt ||10.154.3||
ye | cit | pūrve | ṛta-sāpaḥ | ṛta-vānaḥ | ṛta-vṛdhaḥ |
pitṝn | tapasvataḥ | yama | tān | cit | eva | api | gacchatāt ||10.154.4||
sahasra-nīthāḥ | kavayaḥ | ye | gopāyanti | sūryam |
ṛṣīn | tapasvataḥ | yama | tapaḥ-jān | api | gacchatāt ||10.154.5||
arāyi | kāṇe | vi-kaṭe | girim | gaccha | sadānve |
śirimbiṭhasya | satva-bhiḥ | tebhiḥ | tvā | cātayāmasi ||10.155.1||
catto iti | itaḥ | cattā | amutaḥ | sarvā | bhrūṇāni | āruṣī |
arāyyam | brahmaṇaḥ | pate | tīkṣṇa-śṛṅga | ut-ṛṣan | ihi ||10.155.2||
adaḥ | yat | dāru | plavate | sindhoḥ | pāre | apuruṣam |
tat | ā | rabhasva | durhano iti duḥ-hano | tena | gaccha | paraḥ-taram ||10.155.3||
yat | ha | prācīḥ | ajaganta | uraḥ | maṇḍūra-dhāṇikīḥ |
hatāḥ | indrasya | śatravaḥ | sarve | budbuda-yāśavaḥ ||10.155.4||
pari | ime | gām | aneṣata | pari | agnim | ahṛṣata |
deveṣu | akrata | śravaḥ | kaḥ | imān | ā | dadharṣati ||10.155.5||
agnim | hinvantu | naḥ | dhiyaḥ | saptim | āśum-iva | ājiṣu |
tena | jeṣma | dhanam-dhanam ||10.156.1||
yayā | gāḥ | ā-karāmahe | senayā | agne | tava | ūtyā |
tām | naḥ | hinva | maghattaye ||10.156.2||
ā | agne | sthūram | rayim | bhara | pṛthum | go-mantam | aśvinam |
aṅdhi | kham | vartaya | paṇim ||10.156.3||
agne | nakṣatram | ajaram | ā | sūryam | rohayaḥ | divi |
dadhat | jyotiḥ | janebhyaḥ ||10.156.4||
agne | ketuḥ | viśām | asi | preṣṭhaḥ | śreṣṭhaḥ | upastha-sat |
bodha | stotre | vayaḥ | dadhat ||10.156.5||
10.157.2a yajñaṁ ca nastanvaṁ ca prajāṁ cādityairindraḥ saha cīkḷpāti ||
yajñam | ca | naḥ | tanvam | ca | pra-jām | ca | ādityaiḥ | indraḥ | saha | cīkḷpāti ||10.157.2||
10.157.4a hatvāya devā asurānyadāyandevā devatvamabhirakṣamāṇāḥ ||
hatvāya | devāḥ | asurān | yat | āyan | devāḥ | deva-tvam | abhi-rakṣamāṇāḥ ||10.157.4||
10.158.1a sūryo no divaspātu vāto antarikṣāt |
10.158.1c agnirnaḥ pārthivebhyaḥ ||
10.158.2a joṣā savitaryasya te haraḥ śataṁ savām̐ arhati |
10.158.2c pāhi no didyutaḥ patantyāḥ ||
10.158.3a cakṣurno devaḥ savitā cakṣurna uta parvataḥ |
10.158.3c cakṣurdhātā dadhātu naḥ ||
10.158.4a cakṣurno dhehi cakṣuṣe cakṣurvikhyai tanūbhyaḥ |
10.158.4c saṁ cedaṁ vi ca paśyema ||
10.158.5a susaṁdṛśaṁ tvā vayaṁ prati paśyema sūrya |
10.158.5c vi paśyema nṛcakṣasaḥ ||
10.159.1a udasau sūryo agādudayaṁ māmako bhagaḥ |
10.159.1c ahaṁ tadvidvalā patimabhyasākṣi viṣāsahiḥ ||
10.159.2a ahaṁ keturahaṁ mūrdhāhamugrā vivācanī |
10.159.2c mamedanu kratuṁ patiḥ sehānāyā upācaret ||
10.159.3a mama putrāḥ śatruhaṇo'tho me duhitā vi-rāṭ |
10.159.3c utāhamasmi saṁjayā patyau me śloka uttamaḥ ||
10.159.4a yenendro haviṣā kṛtvyabhavaddyumnyuttamaḥ |
10.159.4c idaṁ tadakri devā asapatnā kilābhuvam ||
10.159.5a asapatnā sapatnaghnī jayantyabhibhūvarī |
10.159.5c āvṛkṣamanyāsāṁ varco rādho astheyasāmiva ||
10.159.6a samajaiṣamimā ahaṁ sapatnīrabhibhūvarī |
10.159.6c yathāhamasya vīrasya virājāni janasya ca ||
10.160.1a tīvrasyābhivayaso asya pāhi sarvarathā vi harī iha muñca |
10.160.1c indra mā tvā yajamānāso anye ni rīramantubhyamime sutāsaḥ ||
10.160.2a tubhyaṁ sutāstubhyamu sotvāsastvāṁ giraḥ śvātryā ā hvayanti |
10.160.2c indredamadya savanaṁ juṣāṇo viśvasya vidvām̐ iha pāhi somam ||
10.160.3a ya uśatā manasā somamasmai sarvahṛdā devakāmaḥ sunoti |
10.160.3c na gā indrastasya parā dadāti praśastamiccārumasmai kṛṇoti ||
10.160.4a anuspaṣṭo bhavatyeṣo asya yo asmai revānna sunoti somam |
10.160.4c niraratnau maghavā taṁ dadhāti brahmadviṣo hantyanānudiṣṭaḥ ||
10.160.5a aśvāyanto gavyanto vājayanto havāmahe tvopagantavā u |
10.160.5c ābhūṣantaste sumatau navāyāṁ vayamindra tvā śunaṁ huvema ||
10.161.1a muñcāmi tvā haviṣā jīvanāya kamajñātayakṣmāduta rājayakṣmāt |
10.161.1c grāhirjagrāha yadi vaitadenaṁ tasyā indrāgnī pra mumuktamenam ||
10.161.2a yadi kṣitāyuryadi vā pareto yadi mṛtyorantikaṁ nīta eva |
10.161.2c tamā harāmi nirṛterupasthādaspārṣamenaṁ śataśāradāya ||
10.161.3a sahasrākṣeṇa śataśāradena śatāyuṣā haviṣāhārṣamenam |
10.161.3c śataṁ yathemaṁ śarado nayātīndro viśvasya duritasya pāram ||
10.161.4a śataṁ jīva śarado vardhamānaḥ śataṁ hemantāñchatamu vasantān |
10.161.4c śatamindrāgnī savitā bṛhaspatiḥ śatāyuṣā haviṣemaṁ punarduḥ ||
10.161.5a āhārṣaṁ tvāvidaṁ tvā punarāgāḥ punarnava |
10.161.5c sarvāṅga sarvaṁ te cakṣuḥ sarvamāyuśca te'vidam ||
10.162.1a brahmaṇāgniḥ saṁvidāno rakṣohā bādhatāmitaḥ |
10.162.1c amīvā yaste garbhaṁ durṇāmā yonimāśaye ||
10.162.2a yaste garbhamamīvā durṇāmā yonimāśaye |
10.162.2c agniṣṭaṁ brahmaṇā saha niṣkravyādamanīnaśat ||
10.162.3a yaste hanti patayantaṁ niṣatsnuṁ yaḥ sarīsṛpam |
10.162.3c jātaṁ yaste jighāṁsati tamito nāśayāmasi ||
10.162.4a yasta ūrū viharatyantarā daṁpatī śaye |
10.162.4c yoniṁ yo antarāreḻhi tamito nāśayāmasi ||
10.162.5a yastvā bhrātā patirbhūtvā jāro bhūtvā nipadyate |
10.162.5c prajāṁ yaste jighāṁsati tamito nāśayāmasi ||
10.162.6a yastvā svapnena tamasā mohayitvā nipadyate |
10.162.6c prajāṁ yaste jighāṁsati tamito nāśayāmasi ||
10.163.1a akṣībhyāṁ te nāsikābhyāṁ karṇābhyāṁ chubukādadhi |
10.163.1c yakṣmaṁ śīrṣaṇyaṁ mastiṣkājjihvāyā vi vṛhāmi te ||
10.163.2a grīvābhyasta uṣṇihābhyaḥ kīkasābhyo anūkyāt |
10.163.2c yakṣmaṁ doṣaṇyamaṁsābhyāṁ bāhubhyāṁ vi vṛhāmi te ||
10.163.3a āntrebhyaste gudābhyo vaniṣṭhorhṛdayādadhi |
10.163.3c yakṣmaṁ matasnābhyāṁ yaknaḥ plāśibhyo vi vṛhāmi te ||
10.163.4a ūrubhyāṁ te aṣṭhīvadbhyāṁ pārṣṇibhyāṁ prapadābhyām |
10.163.4c yakṣmaṁ śroṇibhyāṁ bhāsadādbhaṁsaso vi vṛhāmi te ||
10.163.5a mehanādvanaṁkaraṇāllomabhyaste nakhebhyaḥ |
10.163.5c yakṣmaṁ sarvasmādātmanastamidaṁ vi vṛhāmi te ||
10.163.6a aṅgādaṅgāllomnolomno jātaṁ parvaṇiparvaṇi |
10.163.6c yakṣmaṁ sarvasmādātmanastamidaṁ vi vṛhāmi te ||
10.164.1a apehi manasaspate'pa krāma paraścara |
10.164.1c paro nirṛtyā ā cakṣva bahudhā jīvato manaḥ ||
10.164.2a bhadraṁ vai varaṁ vṛṇate bhadraṁ yuñjanti dakṣiṇam |
10.164.2c bhadraṁ vaivasvate cakṣurbahutrā jīvato manaḥ ||
10.164.3a yadāśasā niḥśasābhiśasopārima jāgrato yatsvapantaḥ |
10.164.3c agnirviśvānyapa duṣkṛtānyajuṣṭānyāre asmaddadhātu ||
10.164.4a yadindra brahmaṇaspate'bhidrohaṁ carāmasi |
10.164.4c pracetā na āṅgiraso dviṣatāṁ pātvaṁhasaḥ ||
10.164.5a ajaiṣmādyāsanāma cābhūmānāgaso vayam |
10.164.5c jāgratsvapnaḥ saṁkalpaḥ pāpo yaṁ dviṣmastaṁ sa ṛcchatu yo no dveṣṭi tamṛcchatu ||
10.165.1a devāḥ kapota iṣito yadicchandūto nirṛtyā idamājagāma |
10.165.1c tasmā arcāma kṛṇavāma niṣkṛtiṁ śaṁ no astu dvipade śaṁ catuṣpade ||
10.165.2a śivaḥ kapota iṣito no astvanāgā devāḥ śakuno gṛheṣu |
10.165.2c agnirhi vipro juṣatāṁ havirnaḥ pari hetiḥ pakṣiṇī no vṛṇaktu ||
10.165.3a hetiḥ pakṣiṇī na dabhātyasmānāṣṭryāṁ padaṁ kṛṇute agnidhāne |
10.165.3c śaṁ no gobhyaśca puruṣebhyaścāstu mā no hiṁsīdiha devāḥ kapotaḥ ||
10.165.4a yadulūko vadati moghametadyatkapotaḥ padamagnau kṛṇoti |
10.165.4c yasya dūtaḥ prahita eṣa etattasmai yamāya namo astu mṛtyave ||
10.165.5a ṛcā kapotaṁ nudata praṇodamiṣaṁ madantaḥ pari gāṁ nayadhvam |
10.165.5c saṁyopayanto duritāni viśvā hitvā na ūrjaṁ pra patātpatiṣṭhaḥ ||
10.166.1a ṛṣabhaṁ mā samānānāṁ sapatnānāṁ viṣāsahim |
10.166.1c hantāraṁ śatrūṇāṁ kṛdhi virājaṁ gopatiṁ gavām ||
10.166.2a ahamasmi sapatnahendra ivāriṣṭo akṣataḥ |
10.166.2c adhaḥ sapatnā me padorime sarve abhiṣṭhitāḥ ||
10.166.3a atraiva vo'pi nahyāmyubhe ārtnī iva jyayā |
10.166.3c vācaspate ni ṣedhemānyathā madadharaṁ vadān ||
10.166.4a abhibhūrahamāgamaṁ viśvakarmeṇa dhāmnā |
10.166.4c ā vaścittamā vo vratamā vo'haṁ samitiṁ dade ||
10.166.5a yogakṣemaṁ va ādāyāhaṁ bhūyāsamuttama ā vo mūrdhānamakramīm |
10.166.5d adhaspadānma udvadata maṇḍūkā ivodakānmaṇḍūkā udakādiva ||
10.167.1a tubhyedamindra pari ṣicyate madhu tvaṁ sutasya kalaśasya rājasi |
10.167.1c tvaṁ rayiṁ puruvīrāmu naskṛdhi tvaṁ tapaḥ paritapyājayaḥ svaḥ ||
10.167.2a svarjitaṁ mahi mandānamandhaso havāmahe pari śakraṁ sutām̐ upa |
10.167.2c imaṁ no yajñamiha bodhyā gahi spṛdho jayantaṁ maghavānamīmahe ||
10.167.3a somasya rājño varuṇasya dharmaṇi bṛhaspateranumatyā u śarmaṇi |
10.167.3c tavāhamadya maghavannupastutau dhātarvidhātaḥ kalaśām̐ abhakṣayam ||
10.167.4a prasūto bhakṣamakaraṁ carāvapi stomaṁ cemaṁ prathamaḥ sūrirunmṛje |
10.167.4c sute sātena yadyāgamaṁ vāṁ prati viśvāmitrajamadagnī dame ||
10.168.1a vātasya nu mahimānaṁ rathasya rujanneti stanayannasya ghoṣaḥ |
10.168.1c divispṛgyātyaruṇāni kṛṇvannuto eti pṛthivyā reṇumasyan ||
10.168.2a saṁ prerate anu vātasya viṣṭhā ainaṁ gacchanti samanaṁ na yoṣāḥ |
10.168.2c tābhiḥ sayuksarathaṁ deva īyate'sya viśvasya bhuvanasya rājā ||
10.168.3a antarikṣe pathibhirīyamāno na ni viśate katamaccanāhaḥ |
10.168.3c apāṁ sakhā prathamajā ṛtāvā kva svijjātaḥ kuta ā babhūva ||
10.168.4a ātmā devānāṁ bhuvanasya garbho yathāvaśaṁ carati deva eṣaḥ |
10.168.4c ghoṣā idasya śṛṇvire na rūpaṁ tasmai vātāya haviṣā vidhema ||
10.169.1a mayobhūrvāto abhi vātūsrā ūrjasvatīroṣadhīrā riśantām |
10.169.1c pīvasvatīrjīvadhanyāḥ pibantvavasāya padvate rudra mṛḻa ||
10.169.2a yāḥ sarūpā virūpā ekarūpā yāsāmagniriṣṭyā nāmāni veda |
10.169.2c yā aṅgirasastapaseha cakrustābhyaḥ parjanya mahi śarma yaccha ||
10.169.3a yā deveṣu tanvamairayanta yāsāṁ somo viśvā rūpāṇi veda |
10.169.3c tā asmabhyaṁ payasā pinvamānāḥ prajāvatīrindra goṣṭhe rirīhi ||
10.169.4a prajāpatirmahyametā rarāṇo viśvairdevaiḥ pitṛbhiḥ saṁvidānaḥ |
10.169.4c śivāḥ satīrupa no goṣṭhamākastāsāṁ vayaṁ prajayā saṁ sadema ||
10.170.1a vibhrāḍbṛhatpibatu somyaṁ madhvāyurdadhadyajñapatāvavihrutam |
10.170.1c vātajūto yo abhirakṣati tmanā prajāḥ pupoṣa purudhā vi rājati ||
10.170.2a vibhrāḍbṛhatsubhṛtaṁ vājasātamaṁ dharmandivo dharuṇe satyamarpitam |
10.170.2c amitrahā vṛtrahā dasyuhaṁtamaṁ jyotirjajñe asurahā sapatnahā ||
10.170.3a idaṁ śreṣṭhaṁ jyotiṣāṁ jyotiruttamaṁ viśvajiddhanajiducyate bṛhat |
10.170.3c viśvabhrāḍbhrājo mahi sūryo dṛśa uru paprathe saha ojo acyutam ||
10.170.4a vibhrājañjyotiṣā svaragaccho rocanaṁ divaḥ |
10.170.4c yenemā viśvā bhuvanānyābhṛtā viśvakarmaṇā viśvadevyāvatā ||
10.171.1a tvaṁ tyamiṭato rathamindra prāvaḥ sutāvataḥ |
10.171.1c aśṛṇoḥ somino havam ||
10.171.2a tvaṁ makhasya dodhataḥ śiro'va tvaco bharaḥ |
10.171.2c agacchaḥ somino gṛham ||
10.171.3a tvaṁ tyamindra martyamāstrabudhnāya venyam |
10.171.3c muhuḥ śrathnā manasyave ||
10.171.4a tvaṁ tyamindra sūryaṁ paścā santaṁ puraskṛdhi |
10.171.4c devānāṁ cittiro vaśam ||
10.172.1a ā yāhi vanasā saha gāvaḥ sacanta vartaniṁ yadūdhabhiḥ ||
ā | yāhi | vanasā | saha | gāvaḥ | sacanta | vartanim | yat | ūdha-bhiḥ ||10.172.1||
10.172.3a pitubhṛto na tantumitsudānavaḥ prati dadhmo yajāmasi ||
pitu-bhṛtaḥ | na | tantum | it | su-dānavaḥ | prati | dadhmaḥ | yajāmasi ||10.172.3||
10.173.1a ā tvāhārṣamantaredhi dhruvastiṣṭhāvicācaliḥ |
10.173.1c viśastvā sarvā vāñchantu mā tvadrāṣṭramadhi bhraśat ||
10.173.2a ihaivaidhi māpa cyoṣṭhāḥ parvata ivāvicācaliḥ |
10.173.2c indra iveha dhruvastiṣṭheha rāṣṭramu dhāraya ||
10.173.3a imamindro adīdharaddhruvaṁ dhruveṇa haviṣā |
10.173.3c tasmai somo adhi bravattasmā u brahmaṇaspatiḥ ||
10.173.4a dhruvā dyaurdhruvā pṛthivī dhruvāsaḥ parvatā ime |
10.173.4c dhruvaṁ viśvamidaṁ jagaddhruvo rājā viśāmayam ||
10.173.5a dhruvaṁ te rājā varuṇo dhruvaṁ devo bṛhaspatiḥ |
10.173.5c dhruvaṁ ta indraścāgniśca rāṣṭraṁ dhārayatāṁ dhruvam ||
10.173.6a dhruvaṁ dhruveṇa haviṣābhi somaṁ mṛśāmasi |
10.173.6c atho ta indraḥ kevalīrviśo balihṛtaskarat ||
10.174.1a abhīvartena haviṣā yenendro abhivāvṛte |
10.174.1c tenāsmānbrahmaṇaspate'bhi rāṣṭrāya vartaya ||
10.174.2a abhivṛtya sapatnānabhi yā no arātayaḥ |
10.174.2c abhi pṛtanyantaṁ tiṣṭhābhi yo na irasyati ||
10.174.3a abhi tvā devaḥ savitābhi somo avīvṛtat |
10.174.3c abhi tvā viśvā bhūtānyabhīvarto yathāsasi ||
10.174.4a yenendro haviṣā kṛtvyabhavaddyumnyuttamaḥ |
10.174.4c idaṁ tadakri devā asapatnaḥ kilābhuvam ||
10.174.5a asapatnaḥ sapatnahābhirāṣṭro viṣāsahiḥ |
10.174.5c yathāhameṣāṁ bhūtānāṁ virājāni janasya ca ||
10.175.1a pra vo grāvāṇaḥ savitā devaḥ suvatu dharmaṇā |
10.175.1c dhūrṣu yujyadhvaṁ sunuta ||
10.175.2a grāvāṇo apa ducchunāmapa sedhata durmatim |
10.175.2c usrāḥ kartana bheṣajam ||
10.175.3a grāvāṇa upareṣvā mahīyante sajoṣasaḥ |
10.175.3c vṛṣṇe dadhato vṛṣṇyam ||
10.175.4a grāvāṇaḥ savitā nu vo devaḥ suvatu dharmaṇā |
10.175.4c yajamānāya sunvate ||
10.176.1a pra sūnava ṛbhūṇāṁ bṛhannavanta vṛjanā |
10.176.1c kṣāmā ye viśvadhāyaso'śnandhenuṁ na mātaram ||
10.176.2a pra devaṁ devyā dhiyā bharatā jātavedasam |
10.176.2c havyā no vakṣadānuṣak ||
10.176.3a ayamu ṣya pra devayurhotā yajñāya nīyate |
10.176.3c ratho na yorabhīvṛto ghṛṇīvāñcetati tmanā ||
10.176.4a ayamagniruruṣyatyamṛtādiva janmanaḥ |
10.176.4c sahasaścitsahīyāndevo jīvātave kṛtaḥ ||
10.177.1a pataṁgamaktamasurasya māyayā hṛdā paśyanti manasā vipaścitaḥ |
10.177.1c samudre antaḥ kavayo vi cakṣate marīcīnāṁ padamicchanti vedhasaḥ ||
10.177.2a pataṁgo vācaṁ manasā bibharti tāṁ gandharvo'vadadgarbhe antaḥ |
10.177.2c tāṁ dyotamānāṁ svaryaṁ manīṣāmṛtasya pade kavayo ni pānti ||
10.177.3a apaśyaṁ gopāmanipadyamānamā ca parā ca pathibhiścarantam |
10.177.3c sa sadhrīcīḥ sa viṣūcīrvasāna ā varīvarti bhuvaneṣvantaḥ ||
10.178.1a tyamū ṣu vājinaṁ devajūtaṁ sahāvānaṁ tarutāraṁ rathānām |
10.178.1c ariṣṭanemiṁ pṛtanājamāśuṁ svastaye tārkṣyamihā huvema ||
10.178.2a indrasyeva rātimājohuvānāḥ svastaye nāvamivā ruhema |
10.178.2c urvī na pṛthvī bahule gabhīre mā vāmetau mā paretau riṣāma ||
10.178.3a sadyaścidyaḥ śavasā pañca kṛṣṭīḥ sūrya iva jyotiṣāpastatāna |
10.178.3c sahasrasāḥ śatasā asya raṁhirna smā varante yuvatiṁ na śaryām ||
10.179.1a uttiṣṭhatāva paśyatendrasya bhāgamṛtviyam |
10.179.1c yadi śrāto juhotana yadyaśrāto mamattana ||
10.179.2a śrātaṁ haviro ṣvindra pra yāhi jagāma sūro adhvano vimadhyam |
10.179.2c pari tvāsate nidhibhiḥ sakhāyaḥ kulapā na vrājapatiṁ carantam ||
10.179.3a śrātaṁ manya ūdhani śrātamagnau suśrātaṁ manye tadṛtaṁ navīyaḥ |
10.179.3c mādhyaṁdinasya savanasya dadhnaḥ pibendra vajrinpurukṛjjuṣāṇaḥ ||
10.180.1a pra sasāhiṣe puruhūta śatrūñjyeṣṭhaste śuṣma iha rātirastu |
10.180.1c indrā bhara dakṣiṇenā vasūni patiḥ sindhūnāmasi revatīnām ||
10.180.2a mṛgo na bhīmaḥ kucaro giriṣṭhāḥ parāvata ā jaganthā parasyāḥ |
10.180.2c sṛkaṁ saṁśāya pavimindra tigmaṁ vi śatrūntāḻhi vi mṛdho nudasva ||
10.180.3a indra kṣatramabhi vāmamojo'jāyathā vṛṣabha carṣaṇīnām |
10.180.3c apānudo janamamitrayantamuruṁ devebhyo akṛṇoru lokam ||
10.181.1a prathaśca yasya saprathaśca nāmānuṣṭubhasya haviṣo haviryat |
10.181.1c dhāturdyutānātsavituśca viṣṇo rathaṁtaramā jabhārā vasiṣṭhaḥ ||
10.181.2a avindante atihitaṁ yadāsīdyajñasya dhāma paramaṁ guhā yat |
10.181.2c dhāturdyutānātsavituśca viṣṇorbharadvājo bṛhadā cakre agneḥ ||
10.181.3a te'vindanmanasā dīdhyānā yajuḥ ṣkannaṁ prathamaṁ devayānam |
10.181.3c dhāturdyutānātsavituśca viṣṇorā sūryādabharangharmamete ||
10.182.1a bṛhaspatirnayatu durgahā tiraḥ punarneṣadaghaśaṁsāya manma |
10.182.1c kṣipadaśastimapa durmatiṁ hannathā karadyajamānāya śaṁ yoḥ ||
10.182.2a narāśaṁso no'vatu prayāje śaṁ no astvanuyājo haveṣu |
10.182.2c kṣipadaśastimapa durmatiṁ hannathā karadyajamānāya śaṁ yoḥ ||
10.182.3a tapurmūrdhā tapatu rakṣaso ye brahmadviṣaḥ śarave hantavā u |
10.182.3c kṣipadaśastimapa durmatiṁ hannathā karadyajamānāya śaṁ yoḥ ||
10.183.1a apaśyaṁ tvā manasā cekitānaṁ tapaso jātaṁ tapaso vibhūtam |
10.183.1c iha prajāmiha rayiṁ rarāṇaḥ pra jāyasva prajayā putrakāma ||
10.183.2a apaśyaṁ tvā manasā dīdhyānāṁ svāyāṁ tanū ṛtvye nādhamānām |
10.183.2c upa māmuccā yuvatirbabhūyāḥ pra jāyasva prajayā putrakāme ||
10.183.3a ahaṁ garbhamadadhāmoṣadhīṣvahaṁ viśveṣu bhuvaneṣvantaḥ |
10.183.3c ahaṁ prajā ajanayaṁ pṛthivyāmahaṁ janibhyo aparīṣu putrān ||
10.184.1a viṣṇuryoniṁ kalpayatu tvaṣṭā rūpāṇi piṁśatu |
10.184.1c ā siñcatu prajāpatirdhātā garbhaṁ dadhātu te ||
10.184.2a garbhaṁ dhehi sinīvāli garbhaṁ dhehi sarasvati |
10.184.2c garbhaṁ te aśvinau devāvā dhattāṁ puṣkarasrajā ||
10.184.3a hiraṇyayī araṇī yaṁ nirmanthato aśvinā |
10.184.3c taṁ te garbhaṁ havāmahe daśame māsi sūtave ||
10.185.1a mahi trīṇāmavo'stu dyukṣaṁ mitrasyāryamṇaḥ |
10.185.1c durādharṣaṁ varuṇasya ||
10.185.2a nahi teṣāmamā cana nādhvasu vāraṇeṣu |
10.185.2c īśe ripuraghaśaṁsaḥ ||
10.185.3a yasmai putrāso aditeḥ pra jīvase martyāya |
10.185.3c jyotiryacchantyajasram ||
10.186.1a vāta ā vātu bheṣajaṁ śaṁbhu mayobhu no hṛde |
10.186.1c pra ṇa āyūṁṣi tāriṣat ||
10.186.2a uta vāta pitāsi na uta bhrātota naḥ sakhā |
10.186.2c sa no jīvātave kṛdhi ||
10.186.3a yadado vāta te gṛhe'mṛtasya nidhirhitaḥ |
10.186.3c tato no dehi jīvase ||
10.187.1a prāgnaye vācamīraya vṛṣabhāya kṣitīnām |
10.187.1c sa naḥ parṣadati dviṣaḥ ||
10.187.2a yaḥ parasyāḥ parāvatastiro dhanvātirocate |
10.187.2c sa naḥ parṣadati dviṣaḥ ||
10.187.3a yo rakṣāṁsi nijūrvati vṛṣā śukreṇa śociṣā |
10.187.3c sa naḥ parṣadati dviṣaḥ ||
10.187.4a yo viśvābhi vipaśyati bhuvanā saṁ ca paśyati |
10.187.4c sa naḥ parṣadati dviṣaḥ ||
10.187.5a yo asya pāre rajasaḥ śukro agnirajāyata |
10.187.5c sa naḥ parṣadati dviṣaḥ ||
10.188.1a pra nūnaṁ jātavedasamaśvaṁ hinota vājinam |
10.188.1c idaṁ no barhirāsade ||
10.188.2a asya pra jātavedaso vipravīrasya mīḻhuṣaḥ |
10.188.2c mahīmiyarmi suṣṭutim ||
10.188.3a yā ruco jātavedaso devatrā havyavāhanīḥ |
10.188.3c tābhirno yajñaminvatu ||
10.189.1a āyaṁ gauḥ pṛśnirakramīdasadanmātaraṁ puraḥ |
10.189.1c pitaraṁ ca prayantsvaḥ ||
10.189.2a antaścarati rocanāsya prāṇādapānatī |
10.189.2c vyakhyanmahiṣo divam ||
10.189.3a triṁśaddhāma vi rājati vākpataṁgāya dhīyate |
10.189.3c prati vastoraha dyubhiḥ ||
10.190.1a ṛtaṁ ca satyaṁ cābhīddhāttapaso'dhyajāyata |
10.190.1c tato rātryajāyata tataḥ samudro arṇavaḥ ||
10.190.2a samudrādarṇavādadhi saṁvatsaro ajāyata |
10.190.2c ahorātrāṇi vidadhadviśvasya miṣato vaśī ||
10.190.3a sūryācandramasau dhātā yathāpūrvamakalpayat |
10.190.3c divaṁ ca pṛthivīṁ cāntarikṣamatho svaḥ ||
10.191.1a saṁsamidyuvase vṛṣannagne viśvānyarya ā |
10.191.1c iḻaspade samidhyase sa no vasūnyā bhara ||
10.191.2a saṁ gacchadhvaṁ saṁ vadadhvaṁ saṁ vo manāṁsi jānatām |
10.191.2c devā bhāgaṁ yathā pūrve saṁjānānā upāsate ||
10.191.3a samāno mantraḥ samitiḥ samānī samānaṁ manaḥ saha cittameṣām |
10.191.3c samānaṁ mantramabhi mantraye vaḥ samānena vo haviṣā juhomi ||
10.191.4a samānī va ākūtiḥ samānā hṛdayāni vaḥ |
10.191.4c samānamastu vo mano yathā vaḥ susahāsati ||
